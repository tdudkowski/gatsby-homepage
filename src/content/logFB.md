# Log Festung Breslau

rename 's/\.md$/\.mdx/' *.md

## Adolf Bertram

(http://2.bp.blogspot.com/-PYLMbvXO7Pk/VQOqwCMLWiI/AAAAAAAAyac/cQdNDj9QPOU/s1600/Bertram3.jpg)

[Arcybiskup Adolf Bertram (1859-1945)](http://3.bp.blogspot.com/-KfnM9D8918g/VQOqufCqSeI/AAAAAAAAyaU/9_0qFrHbXsw/s1600/Bertram.jpg) 

## 01-11

Etykiety: antysemityzm, Barbarossa, Hitler, sowieci
Lokalizacja: Langenhain-Ziegenberg, 61239 Ober-Mörlen, Niemcy

## 01-22

Heinz Guderian
>Pozostało czekać, aż rozmach operacji sam się wyczerpie na skutek działania czasu i przestrzeni"

W tym samym czasie na północ od Ścinawy osiągnął Odrę oddział rozpoznawczy 16 Brygady Zmechanizowanej lejtlanta Radugina.

Paul Peikert tak relacjonuje to co widzi z okien parafii Św. Maurycego:
>Jak dotąd miasto nie jest jeszcze okrążone. Rosjanie okazali się względnie przyzwoici. Nie było dotąd żadnych nalotów. Wczoraj wieczorem o godz. 17.45 rosyjski samolot zrzucił na Kaiserbrucke bombę, która odbiwszy się od południowego skraju mostu uderzyła w wóz tramwajowy, zabijając 8 ludzi.

### 25 stycznia. Czwartek

Fala samobójstw zarówno w styczniu jak i pozostałych dniach trwania Festung Breslau była trudna do przecenienia. Archiwa Urzędu Stanu Cywilnego ujawniają 82 przypadki. W tym najczęściej zgłaszane przez dowództwo Sicherheitspolizei otrucia w liczbie 28, 7 zastrzelonych – w tym także na żądanie, 6 powieszonych, 5 przypadków przecięcia tętnic, otruć narkotykami, ulatniającym się gazem itd. Wśród ofiar tej swoistej psychozy strachu podsycanej przez aparat terroru „Freitod” uznany dla najsłabszych jako jedyne honorowe wyjście. W grupie która wybrała takie zakończenie wojny i własnego życia znaleźli się min. konsul dr Siegfied Goossens, nadinspektor Hans Anders, pracownik kancelarii sądowej Richard Mayer, nadwachmistrz żandarmerii Herbert Gruber, dyrektor Dieckfoos i wielu innych.

### 01-26 tom
Główną siłą bojową w regionie była 4 Armia Pancerna pod dowództwem gen. Grasera, w jej skład wchodziły m in grupa Nehring, Saucken, Herman Goring, Jauer, Brandenburg, garnizon Festung Glogau, 17 Armia pod dowództwem gen. Schulza
Załoga Festung Breslau składała się z:
Pułków piechoty Kersten, Reinkober, Schutz, Siebert
609 Batalion saperów
1 i 3 Batalion 26 pułku spadochronowego
Grupa Artylerii Północ, Zachód, Południowy Zachód
150 pułk artylerii przeciwlotniczej
Pułk saperów Breslau, w tym 28 szkolny batalion zapasowy Breslau-Cosel, w styczniu przemianowany na saperską grupę bojową Moller
9 węgierski batalion saperów
Pułk łączności Breslau
Volksstrum – 38 batalionów
Hitlerjugend – 2 bataliony

[https://www.facebook.com/marian.kulik.50/posts/3597060577075754]

Górny Śląsk w Ogniu 
23-24 styczeń 1945 
Pacyfikacja Gliwic.
Gliwice w styczniu 1945 roku liczyły około 100 tys mieszkańców ,  zamieszkałym przez zamożne i dobrze wyedukowane mieszczaństwo żyjące na bardzo przyzwoitym poziomie  min innymi dzięki licznym nowoczesnym zakładom przemysłowym  . 
Było też pierwszym tak europejskim niemieckojęzycznym  miastem , które miało pecha  stanąć  na drodze 1 frontu Ukraińskiego i dlatego musiało zostać splądrowane a jego mieszkańcy poddani masowym szykanom o niespotykanej brutalności 
Przez okres co najmniej  dwóch miesięcy szalejącego terroru i samowoli żołnierzy sowieckich , których nie obowiązywało żadne prawo ani żadne zasady moralne zostało zamordowanych najczęściej w brutalny sposób  około 4000 cywili 
. Dokładna  liczba deportowanych do ZSRR nie jest znana ale na pewno wynosi grubo ponad 10.000 .  
Podobnie nikt nie zliczy kobiet  zgwałconych i zarażonych syfilisem , który Armia Czerwona eksportowała   , podobnie  osób pobitych i upokorzonych , których setki trzymano w naprędce organizowanych katowniach NKWD.
Gliwice po Armagedonie  z  1945 roku  raz na zawsze straciły  swój dotychczasowy mieszczański   charakter  stając się zupełnie innym miejscem . 
" We wtorek 16 stycznia 1945 roku pojawiły się w mieście plakaty nawołujące wszystkich urlopowiczów przebywających w mieście i powiecie gliwickim , aby się zgłosili w nowych koszarach 84 Pułku Piechoty .Zgłosiłem się także i ja.
Część z nas sformowano w kompanie marszowe i posłano na front . 
Pozostała część , szczególnie rodowitych gliwiczan i pozostałych maruderów podzielono na jednostki obronne miasta . Patrole uliczne , które przeczesywały miasto w poszukiwaniu dalszych wolnych żołnierzy Wehrmachtu , aby wzmocnić siły obronne miasta ." W sumie zebrano około 600 żołnierzy , policjantów i ochotników , którzy stanowili garnizon obronny miasta .
Relacja gliwiczanina Leo Flasch , byłego żołnierza Wehrmachtu . 
Relacje lekarki z  zatrudnionej w Szpitalu Miejskim w Gliwicach przy ulicy Friedrichstrasse złożona 26 listopada 1948 roku w RFN .
"(...) 23 stycznia 1945 roku rankiem o 4.50 zaczął się ciężki ostrzał artyleryjski Gliwic. Uciekliśmy do schronów .p.lotniczych .
Przed południem wszystko ucichło .Byliśmy bardzo zaskoczeni ,kiedy ok 12.30 pociski czołgowe uderzyły w główną ulicę .
Wtedy się pojawiły pierwsze straty .Zginęły dwie uczennice znajdujące się na głównej ulicy oraz sporo osób było rannych , którym udzielaliśmy pomocy . 
Popołudniem pierwsi Rosjanie wdarli się przez Tarnowitzer Landstrasse , z północy do gliwickiego śródmieścia . 
Mimo bohaterskiej obrony wojska i policji 25 stycznia około  22.00 Gliwice wpadły w ręce strasznego   wroga  . Co mogło uczynić 600 żołnierzy z 4 Hornisserami przeciwko dosłownie  chmarom Rosjan .
Do szpitala pierwsi Rosjanie przybyli rano 26 stycznia .przyszli ranni cywile . Ci ostatni nie tylko mieszkańcy cywilni ale również międzynarodowi robotnicy , którzy zostali ranni  podczas zdobywania miasta . 
To od nich dowiedziałam się o pierwszych zbrodniach dokonywanych przez Rosjan na cywilach .Np na Plessrstrasse  (Pszczyńska)  32 cywili  wyciągnięto z piwnic i zastrzelono .
podobny los spotkał 15 cywili na Reichsprasidentenplatz , w centrum miasta .
Tak się działo we wszystkich dzielnicach miasta . Zastrzelono lub postrzelono nie tylko mężczyzn ale również kobiety i malutkie dzieci . 
Potem nastały masowe gwałty , o których nie można mieć żadnego wyobrażenia co do skali i sadyzmu , jeśli  samemu nie widziało się tyle nie tylko zgwałconych , zarażonych różnymi chorobami wenerycznymi , ale często i poszarpanych , pobitych i pokaleczonych kobiet w każdym wieku .
Ja sama widziałam dzieci 7,8 i 11 lat . 
Od 14 roku życia wzwyż gwałty były standardem . Również często były wypadki , gdy kobiety liczyły dalece powyżej 50 lat . Nierzadko zdarzały nawet kobiety do 80 roku  życia . 
Wreszcie nasz szpital zarekwirowano 1 lutego 1945 roku na potrzeby Armii Czerwonej . Mogliśmy zabrać ze sobą tylko chorych, ale  żadnych narzędzi , lekarstw ,bandaży i środków potrzebnych do udzielania pomocy. 
Odtąd będziemy będziemy dalej leczyć w jednej z sal katolickiego  sierocińca obok Prezydium Policji . Aby móc pracować zaczęliśmy zwozić potrzebny sprzęt z splądrowanych aptek i domów prywatnych , które stały otworem .
To , co widzieliśmy , było przerażające . Niekiedy domy były celowo podpalane , bo znaleziono w nim jakiś przedmiot , który się nie spodobał żołnierzom . 
Np. pewien lekarz ginekolog , który nie był w wojsku ani partii został zastrzelony bo znaleziono u niego epolety z pierwszej wojny św . Innego lekarza zastrzelono , bo natknięto się przed jego domem na zabitego Rosjanina . 
Cała część ulic Mansfeld Strs oraz krótka uliczka od Coseler Strs zostały celowo spalone . 
Wszystkie sklepy splądrowano , nie ostał się ani jeden z aptek wyrzucano i niszczono depcząc  drogie potrzebne lekarstwa, opatrunki i sprzęt medyczny , który mógł niejednemu uratować życie . 
Wszystko to jednak można było jakoś znieść , gdyby ciągle nie dochodziło do masowych gwałtów a potem rozstrzelań . 
Pewne małżeństwo piekarzy zostało brutalnie zabitych bo  Rosjanie nie zastali u nich chleba , który zabrali inni Rosjanie pół godziny wcześniej . 
Do tego doszła fala aresztowań przez GPU . Zamykano każdego nawet tych , którzy wcześniej byli aresztowani przez Gestapo . Niemal na każdej ulicy znajdowały się  piwnice GPU, w których nieludzko bito zatrzymanych . 
We wszystkich katowniach GPU kobiety , które stanowiły większość  najpierw był gwałcone a potem bite i maltretowane .Tylko nieliczni byli wypuszczani , większośc była hurtowo wysyłana do ZSRR . Prawdopodobnie zatrzymania organizowano tylko po to żeby pogrupować ludzi wg zawodów w celu  wywózek . 
Moich oboje rodziców pomimo , że mieli więcej niż 75 lat  również wywieziono 21 marca  za Ural do Aktiabińska razem z 1200 innych Gliwiczan . Ogółem wywieziono nie mniej niż 20.000 ludzi .
Schőnwald (dzisiejszy Bojków ) wtedy przylegająca do Gliwic samodzielna duża wieś założona w XIII wieku  przez osadników z Frankonii , której mieszkańcy jeszcze w 1945 roku   kultywowali swój archaiczny język i niepowtarzalną kulturę zostali jako pierwsi z pod  gliwickich miejscowości    spacyfikowani ; 200 osób zostało brutalnie zamordowanych , większośc zdolnych do roboty została  deportowana do ZSRR . 
Po przejściu Armii Czerwonej większość studni w Szőnwaldzie była zapełniona młodymi kobietami , które aby uniknąć najczęściej śmiertelnego  gwałtu wolały   popełnić samobójstwo rzucając się   głową w dół    do studni   .
Schőnwald po roku 1945  przestał być Schőnwaldem a stał się jakimś nowym Bojkowem zasiedlonym przez osadników z Kresów . 
I tak ponad 700 letnia osada o unikatowym folklorze   i języku wzbogacająca  wielokulturowość   Śląska znikła bezpowrotnie .

### 01-28 Tom

Dziś ostatecznie Armia Czerwona zdobyła Górny Śląsk , przeszło 1000 żołnierzy niemieckich trafiło do niewoli radzieckiej, na jednym z lotnisk zdobyto 15 niemieckich samolotów. Wczoraj czując niechybną klęskę wydany został rozkaz 259 i znamienny komunikat sporządzony przez szefa sztabu XXXXII korpusu armijnego pułkownika Drabich-Wachtera:

„Dowództwo niemieckie podejmowało rozpaczliwe kroki, ażeby powstrzymać uderzenie wojsk radzieckich, lecz nie mogło zmienić tych wydarzeń. Niemcy przegrały wojnę”

Patrole 38 Armii IV Frontu Ukraińskiego pojawiły się na przedpolach Czechowic Dziedzic. Rozpoczęła się walka z czasem i ratowanie kopalni „Silesia” przed zalaniem. Takie postaci jak Adolf Zagóra, Teofil Szostek, Emil Bartel i bardzo wielu bezimiennych górników ratowało miejsca swojej pracy, dobrze wiedząc, że niezależnie od układu politycznego węgiel trzeba będzie wydobywać. Wtedy wydawało się to takie oczywiste.
wikipedia:
W 1945 w ramach ofensywy styczniowej wojska Armii Czerwonej dotarły do Czechowic-Dziedzic, i pomimo znacznego oporu ze strony wojsk niemieckich 8 lutego 1945 przerwały trwającą od 1939 okupację niemiecką. W zdobyciu miasta uczestniczył 101 Korpus Armijny z 38 Armii należącej do 4 Frontu Ukraińskiego[31]. Pierwszym komendantem posterunku Milicji Obywatelskiej został żołnierz Narodowych Sił Zbrojnych Henryk Flame, który w kwietniu 1945 przeszedł do konspiracji.

Armia Czerwona parła naprzód. Mieszkańcy Stadt Rößel na odległej od Śląska Warmii nie znali jeszcze wschodniej mowy i nowych obyczajów. 28 stycznia Poschmann i Harwardt dwie nauczycieli z miejscowej szkoły zanotowały w swoim dzienniku:

(…)Trzaskający mróz, sięgający 18 stopni poniżej zera. Czyste, błękitne niebo ponad rozległymi, połyskującymi polami sniegu.
Nad miasteczkiem atmosfera końca świata. Ostatnia msza święta w kościele parafialnym odprawiona przez archiprezbitera, dr Preuschoffa. Ostatnie kazanie. Słowa pożegnania. W mieszkańcach coraz więcej przygnębiającego strachu. Nikt nie przewiduje jakie straszne zbrodnie i okropieństwa czekają ich w ciągu następnych 24 godzin.
Zbliżający się huk dział nie pozwala zapomnieć o grozie i powadze sytuacji (…).

Dziwny jest naród polski. Jeszcze wczoraj widok żywych trupów w Auschwitz sparaliżował wszystkich, nawet Rosjan a już dziś w Krakowie najistotniejsze było podjęcie uchwały o odbudowie Pomnika Grunwaldzkiego w Krakowie. Zaskakująca logika i ustawienie priorytetów, nawet jak na czas wojny.
Tymczasem na Dolnym Śląsku 6 Brygada Pontonowa zbudowała nad Odrą w okolicach przyczółka pod Chobienią 4 mosty, w tym dwa o nośności 60 ton. Dzięki temu dzisiaj jednostki 13 Armii rozpoczęły natarcie wzdłuż drogi Naroszyce, Górzyn, Olszany, Tymowa, Reszów, obchodząc tym samym od zachodu dobrze bronioną Ścinawę.
Radziecka ofensywa trwała już na tyle długo, że pojawiły się w szeregach Armii Czerwonej pierwsze oznaki zmęczenia, psychicznego i fizycznego. Liczebność dywizji piechoty spadła z 9600 do 5000 żołnierzy. Kompanie strzeleckie liczyły przeciętnie 30 – 50 osób, pojawiły się również problemy z zaopatrzeniem przesuwającego się na zachód frontu.
Breslau tworzył coraz bardziej ponury obraz. Tyrania gaulaitera Hankego wchodziła w kolejną fazę, tym razem rozpoczęło się szczucie siebie nawzajem. W dniu dzisiejszym Schlesische Tageszeitung opublikowało odezwę:
(…) Byłoby fałszywym poczuciem koleżeństwa aby teraz odciągać zasłużonego bojownika feontowego od jego obowiązku żołnierskiego w celu zapewnienia mu, być może jeszcze dalszego dnia odpoczynku. Jeszcze gorsze i niebezpieczne byłoby powstrzymywanie żołnierzy z pobudek egoistycznych – przykładowo – do pomocy przy ewakuacji(…)

### 01-30 Sonnenburg

Karl Hanke miał jednak sprawdzony w ciągu ostatnich lat sposób na defetyzm i wątpliwości. „Siewców pogłosek” aresztowała natychmiast policja bezpieczeństwa i w swoim gmachu przy ul. Łąkowej 8 -10 załatwiała na miejscu. Jeśli dołożymy do tego ekipę takich katów jak: Gluschke, Fuchs, Bar, Kieske, Skrzypulec i Braun czyli gorliwych funkcjonariuszy SD z ulicy Kościuszki 12 mamy już pełen obraz sposobu na utrzymanie bezwzględnego posłuszeństwa w mieście.

300 km od Wrocławia, niedaleko dzisiejszej granicy niemiecko-polskiej leży malowniczo położony Słońsk. Przed 1945r. znany jako Sonnenburg. Do 3 kwietnia 1933 raczej niewiele znaczące miasteczko. Jednak wszystko miało się zmienić gdy do dawnego więzienia przywieziono 200 więźniów w eskorcie 60 funkcjonariuszy policji. Kolejny transport z 52 więźniami dostarczonymi Grüne Minna dotarł do Słońska 6 kwietnia. KZL Sonnenburg był jednym z pierwszych utworzonych na terenie Niemiec obozów koncentracyjnych.
Wszystko miało się zmienić po 7 grudnia 1941 roku kiedy to na mocy dekretu Nacht Und Nebel trafili tu zarówno obywatele Francji, Belgii, Holandii, Luksemburga, Danii i Norwegii. Byli oni uczestnikami ruchów oporu, którzy w ramach Nocy i Mgły zostali pozbawieni tożsamości, najczęściej porywani wprost z ulicy tracili wszelkie prawa. Najgorsze jest jednak to że byli po prostu więźniami NN. Wśród więźniów obozu byli także obywatele Polski, Jugosławii, Czech, Słowacji, Bułgarii, Austrii, Szwajcarii, Estonii, Włoch, Związku Radzieckiego i Hiszpanii. Charakterystyką Sonnenburga było więzienie i torturowanie opozycjonistów politycznych, głównie komunistów takich jak Rudolf Bernstein, działaczy antyfaszystowskich jak Otto Buchwitz , Ottomar Geschke, Ernst Grube – działacz związkowy czy choćby Kuestermeier Rudolf powojenny redaktor naczelny Die Welt. W Sonnenburgu więziono także Carla von Ossietzky późniejszego laureata pokojowej nagrody Nobla.

Erich Mühsam

Jednym z więźniów obozu był także niemiecki anarchista i rewolucjonista Erich Mühsam. Urodzony 6 kwietnia 1886 roku w Berlinie, do końca był zagorzałym przeciwnikiem aparatu władzy, w szczególności proponowanego populistycznymi metodami aparatu terroru NSDAP.
Wśród oprawców ze Słońska byli min. dr Eduard Seidler, lekarz obozowy odpowiedzialny za śmierć setek więźniów. Jednak oprawcami byli głównie bezlitośni funkcjonariusze SS i Gestapo.
W nocy z 30 na 31 stycznia 1945 roku od godziny 22 do 1 w nocy w grupach po 10 osób wyprowadzani byli z cel więźniowie. Seria z karabinów maszynowych i strzał w tył głowy. Dla pewności. Zimny wzrok Hauptsturmführera Wilhelma Nickela. Rozkaz wykonany. Meldunek do przełożonego

- Tak Obersturmführer zadanie wykonane. Heinz Richter z Frankfurtu nad Odrą nie kryje zadowolenia.

2 luty 1945 roku żołnierze Armii Czerwonej z jednostki wojskowej nr 54761 oswabadzają obóz. Odnaleziono 819 obnażonych ciał leżących na dziedzińcu więzienia, wśród nielicznych którzy przeżyli obóz jest Belg Leon Esseler, dwóch obywateli Jugosławii, Polak i Ukrainiec.
18 grudnia 1970 roku. Sąd Przysięgłych w Kilonii. Na ławie oskarżonych siedzą Richter i Nickel. Jako świadek zeznaje jeden z nielicznych ocalałych więźniów Belg Leon Esseler skrupulatnie opisuje bezkresne morze nienawiści i ludzkiego upodlenia. Wskazuje Richtera i Nickela jako winnych popełnionych zbrodni
2 sierpnia 1971 oskarżeni zostają uniewinnieni…
W orzeczeniu sądu stwierdzono min.

"(...)Fakt, że w pojedynczych przypadkach komando SS oddało dodatkowe strzały, nie może być uznany za dowód okrucieństwa.(...) Z jednej strony wynika z tego, że część oddanych strzałów nie była śmiertelna, tak że dodatkowe cierpienia dla ofiar były prawdopodobne. Z drugiej jednak strony dowodzi to także, że strzelcy SS starali się ukrócić dodatkowe cierpienia ofiar przez oddawanie dodatkowych strzałów. Niektóre ofiary zostały w ten sposób zapewne uchronione od dlugotrwającego zgonu pełnego cierpień, która spotkałaby je niewątpliwie w późniejszym czasie(...)“

Dokładnie o godz. 22, 70 lat temu rozpoczęła się masakra. Od wielu lat berliński oddział Stowarzyszenia Ofiar Prześladowanych przez Reżim Nazistowski - Zrzeszenie Antyfaszystów (Vereinigung der Verfolgten des Naziregimes - Bund der Antifaschistinnen VVN-BdA) walczy o pamięć ofiar i rozliczenie winnych zbrodni.

Vindice Nullo3 lutego 2015 23:08

Ciekawe informacje o nieobecnym w swiadomosci historycznej w kraju miescu kazni przedstawicieli ruchu oporu przeciwko niemieckiemu faszyzmowi z calej okupowanej Europy i antyfaszytach niemieckich, ktorzy na dlugo przed wybuchem II Wojny Swiatowej stawiali opor zbrodniczemu rezimowi. O nich dzis malo kto pamieta. Warto odkryc historie tego miejsca zwlaszcza dzis, gdzie ruchy neonazistowskie i prawicowo-populistyczne sie odradzaja nie tylko w Europie ale i w Polsce. Warto tez poswiecic wiecej pracy pamieciowej na rzecz przypomnienia dzialnosci anarcho-komunistow takich jak Erich Mühsam ale i Paul Albrecht, aktywisty Freie Arbeiter Union Berlin (FAUB) rowniez wiezionego w KZ Sonnenburg. Zamiast skladac kwiaty pod pomnikiem polskich nacjonalistow jak ostatnio Antyfaszytowska Warszawa w rocznice Nocy Pogromow warto odkryc na nowo pisma spoleczne i biografie takich osob jak Mühsam i Albrecht, ktorzy polaczyli marksistowska krytyke spoleczna ze sprzeciwem wobec autorytarnej i dogmactycznej interpretacji komunizmu. Tymbardziej, ze swoimi postawami jednoznacznie i wczesnie staneli w opozycji do nazistow z SA i NSDAP.

### 3 lutego

### tom

3 lutego, sobota.

kapitan Eberhard Seiffert na czele plutonu saperów uzbrojonych w miotacze ognia w nocy zlikwidował „gniazdo os” w Radwanicach. Seiffert w opinii nowego komendanta twierdzy był bardzo dobrym, doświadczonym na froncie wschodnim żołnierzem, i pomimo jego niesubordynacji oraz odmowy włączenia do działań bojowych urlopowiczów, wykonał powierzone mu zadanie perfekcyjnie. Z pewnością właśnie ten sukces uchronił go przed sądem wojennym.

Oprócz wzmocnienia obrony północnego odcinka przez oddziały saperów, pomoc przyszła od nowo powstałego pułku Mohr
major dr. Hartl na czele grupy artyleryjskiej zaopatrzonej w działa przeciwlotnicze Flak 88mm odegrał, szczególnie na początku lutego kluczową rolę wzmacniając obronność oddziałów niemieckich

wzmocnienie w szeregach wrocławskiej grupy Komunistycznej Partii Niemiec która w Breslau przybrała nazwę Antyfaszystowski Ruch Wolnościowy. Siedziba Antifaschistische Freiheitsbewegung mieściła się przy ulicy Wrocławczyka 16/18. Działacze Antify jak choćby: Harmann, Schär, Launer, Ulbrich i Waschlewski zdecydowani byli walczyć z nazistami wszystkimi możliwymi sposobami.

Wydawali własną gazetę Der Freiheits-Kämpfer. „Bojownik Wolności” trafiał zarówno do żołnierzy jak i do ludności cywilnej. Jedną z odpowiedzialnych za kolportaż była córka Waschlewskiego. Apelowali o zjednoczenie się w celu szybkiego zakończenia wojny.

"Porozmawiajcie z naszymi żołnierzami Wehrmachtu, policji i Volkssturmu, ażeby wspólnie położyli kres walce i skierowali broń przeciwko burzycielom naszej ojczyzny, przeciwko tym, którzy przedłużają wojnę, przeciwko tyranom, przeciwko Hitlerowi i terrorystom"

"Rozkaz!
Rozgoryczenie ludności wobec nazistów wzrasta z godziny na godzinę. Teraz musimy zdać naszą próbę życiową. Dlatego każdy musi obecnie wytężyć całą swą inteligencję i siły, ażeby przyśpieszyć obalenie Hitlera [...]
Zadania:
Rozdawanie ulotek, dyskusja i agitacja, nawiązywanie łączności z członkami Wehrmachtu i formacjami policji raz zakładami zaopatrzenia itd., przekazywanie sprawozdań i projektów przełożonym, zapewnienie szybkiej informacji i łączności.
Towarzysze! My będziemy jutrzejszymi zwycięzcami.
Każdy kierownik grupy daje niniejszy rozkaz do przeczytania swoim towarzyszom i zniszczy go”.

### 9 lutego

"Znów bardzo niespokojna noc z powodu nalotu bombowego. Rosyjskie czołgi dotarły do Kątów Wrocławskich[...] Jedna bomba wpadła do kaplicy Św. Józefa. Podobnie jedna do kaplicy NM Panny w Katedrze. Szczęśliwym trafem był to niewypał[...] W dom Św. Jana, w dom parafialny Św. Krzyża uderza bomba i bardzo je niszczy. Dworzec Świebodzki jest zamknięty.(…)
Szczególnie duże uszkodzenia wykazują we Wrocławiu Rynek, Gartenstrasse, Strasse der SA i Hindenburgplatz[...]”

Relacja Ks. Peikerta z dnia dziewiątego lutego potwierdza intensyfikację działań Armii Czerwonej. Dzisiaj zdobyta została Legnica siłami 6 Armii generała Głuzdowskiego
dywizja 22 Korpusu wraz z 373 Dywizją Piechoty 52 Armii i 9 Korpusem Zmechanizowanym. 3 Armii Pancernej Gwardii.
"Legnica atakowana od wschodu i od południa, została utracona po słaby oporze. Przeciwnik przekroczył autostradę na szerokości około 25 kilometrów. Na północ od Breslau grupa bojowa Sachsenheimer stawia twardy opór przeciwnikowi atakującemu od północy i północnego zachodu"

Relacja niemiecka oddaje w części tylko dzisiejsze wydarzenia . korespondent wojenny Iwan Diebrin tak wspomina walki w Legnicy:
"Podczas drugie doby natarcia, rankiem 9 lutego 1945r. pułk wkroczył do Legnicy. Opór Niemców wzmógł się. Trzeba było małymi grupami szturmować murowane budynki, osadzać każdy zdobyty dom, każdy kwartał. W ciągu dnia przeciwnik przedsięwziął trzy przeciwnatarcia. Pod wieczór z pomocą piechurom przyszedł pułk artylerii pancernej pod dowództwem podpułkownika Mandryki. Na Puncie dowodzenia pojawił się przystojny wąsacz i z wyraźnym połtawskim zapytał"

- Ano pokazujecie chłopaki, gdzie fryce siedzą, gdzie mam skierować swoje pudełka?"

Obrona Legnicy do pewnego momentu była dla Niemców bardzo istotna, specjalnie z tego powodu ściągnięto 17 dywizję pancerną z okolicy Bolesławca. Pomoc nie dotarła utknąwszy po drodze w ciężkich walkach na zachód od miasta.

W tym samym czasie spod Drezna nadciągała 19 dywizja pancerna. Celem była pomoc Świdnicy.

Zielona Góra zaczynała się wyludniać.

### 11 lutego, niedziela

Przygotowania do walk ulicznych nabierają nie znanych wcześniej rozmiarów. Strach mieszkańców był głównym motywem stawiania barykad, które z racji swojej prowizoryczności nie miały szans z czołgami. Dodatkowym czynnikiem o którym wspomina Ahlfen w swoich wspomnieniach była zła przepustowość w obrębie miasta twierdzy. Wymuszało to więc przebudowanie umocnień i ujednolicenie ich funkcji obronnej. Reorganizacja barykad przypadła saperom z Volkssturmu. Przygotowano również 40 mostów gotowych do wysadzenia. Mosty odrzańskie i zlokalizowane na Breitenbachfahrt oraz 16 wiaduktów kolejowych.

Ahlfen który tak wiele uwagi poświęcił przygotowaniom minerskim bardziej niż Rosjan zaczął obawiać się działania sabotażystów. Zaowocowało to podjęciem decyzji o rozminowaniu części mostów. Oprócz Volkssturmu przeprawy przez Odrę były zabezpieczane także przez batalion saperów.

Przygotowania do obrony miasta objęły także wrocławskie zakłady przemysłowe. W oparciu o sporą wydajność wrocławskiego przemysłu, bazę materiałową i przygotowanie inżynieryjne , postanowiono zbudować w Breslau pociąg pancerny. Zakłady FAMO były gotowe. Budowę nadzorował porucznik Paul Pörsel dotychczasowy dowódca pociągu przeciwlotniczego Flak-Zug. Skład uzbrojono w cztery działa przeciwlotnicze 88mm, jedno działko przeciwlotnicze 37mm, poczwórnie sprzężone działko 20mm oraz dwa ciężkie karabiny maszynowe. Załogę stanowiło 108 żołnierzy i cywilnych kolejarzy. Odtąd pociąg „Pörsel” dzięki gęstej sieci kolejowej w mieście miał stanowić dla Rosjan sporą przeszkodę.

### 13 lutego

Breslau 13 lutego również przywitało kolejnymi eksplozjami pilotów Krasnoj Armii. Bomby spadły na ul Traugutta i fabrykę konserw Manna. Ks Peikert zanotował dzisiaj o dużych spustoszeniach miasta. Szyby w klasztorze oo Bonifratów w jednym momencie wypadły z okien. Podobnie w probostwie kościoła Bożego Ciała. Wieść gminna niesie, że szyb brakuje już w całym Breslau.

Na przedpolach Wrocławia sytuacja staje się już w zasadzie jasna. 5 Armia Gwardii i 6 Armia spotkały się w okolicach Boguszowa.

Na skutek decyzji generała Rybałki spod Wrocławia odwołano dzisiaj dwa korpusy zmechanizowane 3 Armii Pancernej Gwardii i z powrotem skierowano je w kierunku Zgorzelca. Wyrwę w pierścieniu natychmiast wykorzystały dywizje niemieckie przejmując na kilka godzin kontrolę w kierunku Festung Breslau – Zobtenberg. Utworzono korytarz który przerwał powracający Rybałko. Chciał szybciej do Berlina.

Okolice Breslau na południe od Kleciny zmieniały zarządców. Odtąd Iwan rządził w Smolcu, Zabrodziu i Domasławiu. Na zachodzie Wrocławia 74 Korpus Worożyszczewa rozgromił w pył grupę Sachsenheimer, resztki którym udało się przeżyć trafiły do niewoli. Jedynie grupa 800 żołnierzy pod dowództwem samego generała Sachsenheimera pod osłoną nocy przedostała się do skoncentrowanych sił 4 Armii Pancernej. Klęska generała oznaczała porażkę obrony zachodnich granic miasta. Leśnica wygląda bardzo apetycznie w środku lutego[tom]

### 14 lutego

(lub 16 lutego) Otto Kittel, niemiecki pilot wojskowy, as myśliwski (ur. 1917) nie pisać

[Przedmieście Świdnickie. Kto rozpozna okolicę? W prawym dolnym roku kościół św. Henryka.](http://4.bp.blogspot.com/-f-_IpHx4bLc/VN_VV-F3-SI/AAAAAAAAyO4/Fpojlm6Jyjw/s1600/Wroclaw%2BPoludnie.jpg)
[Oblężenie Wrocławia - PM M1910 Maxim](http://3.bp.blogspot.com/-dcLoDtRDOCA/VN_JTNOfLyI/AAAAAAAAyOo/JFlo7lQ2UJQ/s1600/tumblr_n0jfitHR9Y1s7e5k5o1_500.jpg)

### 19 lutego, poniedziałek

Plany radzieckie opracowane dzisiaj przewidywały niezwykle ambitne zadania. Korpus generała Zacharowa miał zdobyć właściwie z marszu dzielnice południowe. Wieczorem meldunek powinien być złożony na linii Zakłady metalowe przy Krakowskiej – Dworzec Główny – Klasztor Św. Elżbiety – Dworzec Świebodzki. Generał Worożyszew od zachodu prowadząc uderzenie pomocnicze miał do wieczora zająć Pliczyce, Kozanów, Gądów aż do linii Dworzec Świebodzki – ul. Długa. Okazało się jednak, że dla żołnierzy w większości pochodzących ze wsi, miasto było pułapką. Zwracał na to uwagę kapitan Nikołaj Niemakin.

"Dla żołnierzy urodzonych i wychowanych głównie na wsi i przywykłych w dotychczasowych walkach do szerokich przestrzeni labirynt ulic i placów ogromnego, płonącego miasta, pełnego gryzącego dymu i lepkiej, fruwającej wszędzie sadzy, wydawał się prawdziwym piekłem, nieporównywalnym do niczego dotąd"

Wrocławski Tarnogaj przywitał żołnierzy radzieckich obrazami, żywcem wyjętymi z piekła Dantego

"Ulice Wrocławia zasnuwa gęsty, czarny dym. Płoną domy, gryzące opary, przeszkadzają oddychać i patrzeć. Oczy łzawią. Przedwczoraj, wczoraj i dziś nasze samoloty i miotacze wznieciły nowe pożary w mieście. Trwają bezlitosne, krwawe walki o każdy dom, piętro. Pociski i ogień zmuszają faszystów do opuszczenia domów. Mury walących się kamienic często grzebią w swoich gruzach zarówno żołnierzy, jak i naszych"

Obraz widziany oczami ppłk Malinina potwierdzają obserwacje Paula Peikerta. Wspomina on, że dzisiaj po południu odbyły się zrzuty bomb. Słyszalny był huk jaki pochodzi z detonacji przy wysadzaniu bloków mieszkalnych.

"Ciężkie straty w całym mieście, zwłaszcza na południowym przedmieściu, w tzw dzielnicy willowej. [...] Po nalocie czerwona łuna na niebie od zachodu i północy miasta. Nasz kościół parafialny i nasze probostwo z łaskawego zarządzenia Bożego nie uszkodzone, z wyjątkiem nieznacznych szkód w oknach. Poza tym ulice parafii zasłane rozbitym szkłem z szyb"

Specjalnie przygotowane przez sztab 6 Armii grupy szturmowe, przeznaczone były do przebijania się przez Breslau. Specjalne oddziały postępowały według dyrektyw zakładających przedzieranie się przez labirynty zajmowanych kolejno pomieszczeń domów. Ważny był pośpiech i uwaga.

„W każdy kąt wrzucić granat, dla pewności oddać serię z karabinu. Ważny jest każdy pokój, każdy strych, każdy zabity Niemiec.”

Plany planami, jednak dzisiaj sukcesem Armii Czerwonej było zdobycie Brochowa i Trestna. Jednak coś co dla jednych jest sukcesem, staje się również sukcesem dla strony przeciwnej. Taki wojenny paradoks. Ahlfen tak wspomina te same wydarzenia:

"Do sukcesów należy zaliczyć fakt, że między 17 a 22 lutego oddano zaledwie około dwóch kilometrów terenu, nie tracąc łączności z sąsiadami, co w przypadku młodych oddziałów jest istotną okolicznością."

Tymczasem na zachodzie oddział Vertona z SS Besslein dostał rozkaz opuszczenia Bystrzycy. Kierunkiem marszu miało być lotnisko na Strachowicach. Wspomnienia SS-mana są dość chaotyczne. Nader często znaleźć można w nich błędne informacje co do lokalizacji działań, jak i kierunku marszu. Jednak bezsprzecznie świetnie oddają klimat wyczuwalny przez obrońców twierdzy w połowie lutego. Tuż po 18 lutego zapisał:

„Zabezpieczyliśmy nasze pozycje kopiąc transzeje i ustawiając karabiny maszynowe pomiędzy szklarniami szkółki [...] Gęsty, czarny dym był widoczny nad Żernikami. Byliśmy zaniepokojeni, ze Iwan jest tak blisko naszego karku i może nam nie dać ani spokoju. Minęło zaledwie parę godzin, kiedy jego pociski zaczęły nas razić. [...] Strachowice zdołaliśmy utrzymać tylko przez kilka godzin. Pojtem ujrzeliśmy ciemny dym wiszący nad majątkiem Nowy Dwór. Nieprzyjaciel stał u bram miasta.”

Jeśli wszystko pójdzie z planem jutro rozpocznie się atak na miasto. Dzisiaj taka właśnie decyzja zapadła na najwyższym szczeblu dowództwa radzieckiego.

### 22 lutego

Zdobycie rozgłośni radiowej, które nastąpiło późnym wieczorem dało chwilę wytchnienia przed szturmem, który rozpoczął się dzisiaj. Przegrupowania i wzmocnienie zaopatrzenia było głównym celem dowództwa 22 Korpusu generała Zacharowa. Środków miało wystarczyć na cztery dni. Według szacunków dowództwa tyle miało wystarczyć Armii Czerwonej na likwidację garnizonu hitlerowskiego w Festung Breslau. Można powiedzieć że przestrzelili, jednak w tym wypadku przestrzelili potężnym działem. Z planowanych 4 zrobiło się 80. Dzień po dniu, kamienica po kamienicy. Jednak dzisiaj pełni optymizmu z okrzykiem „urrraaa” ruszyli. Pierwszy zdobyty został nasyp kolejowy otwierając drogę na Krzyki. Nieznany teren Parku Południowego przywitał Rosjan oporem 55 batalionu Volkssturmu, a w rejonie zajezdni tramwajowej stanowisk pilnował 56 batalion. Oba bataliony tworząc grupę bojową Hirsch składały się z dzieciaków z Hitlerjugend. Adolf kolejny raz wysłał przeciw Iwanowi chłopców uzbrojonych w rowery, pancerfausty i karabinki. Kilka godzin wykrwawiali się w Parku Południowym obserwując zagładę miasta, tuląc poległych kolegów. „Wojna jest jednak wojną i ma swoje prawa” zapisał Czesław Lang.

Przesuwając się na północ radzieccy żołnierze napotkali opór ze strony zajezdni tramwajowej przy Powstańców Śląskich 56 batalion Volkssturmu nie dawał za wygraną.

„(…) . (…)”

Niemieckie kontrataki jeszcze wielokrotnie wypierały czerwonoarmistów za nasyp, nim udało się utrzymać ten ważny dla ofensywy punkt oporu. Wojna w mieście niesie ze sobą ryzyko trudnego określenia pozycji strzelców. Niezwykle trudno jest wskazać skąd padają strzały i gdzie aktualnie jest stanowisko ogniowe cekaemu. Bez zwiadu artyleryjskiego trudno byłoby planować kolejne kroki. Meldunek doświadczonego frontowca w kilka minut wykorzystywany jest przez artylerzystów kapitana Nikitina. Walki w obrębie bardzo niewielkiego odcinka pomiędzy nasypem kolejowym i zajezdnią stały się dla obrońców twierdzy dobrą wróżbą. Ahlfen wspomina, że to właśnie spowolnienie walk na południu powstrzymało ekspansję do centrum, zupełnie zapominając o przesuwającym się froncie od zachodu. Ahlfen wielokrotnie podkreśla, że charakter obronny nasypu nie został w pełni wykorzystany, głównie za sprawą oszczędności przy jego modernizacji.

„(…) Dowództwo zaś postąpiło słusznie, godząc się z tą stratą. Inne decyzje kosztowałyby wiele cennej niezastąpionej krwi(…)”

Zaminowanie innych szesnastu wiaduktów i wysadzenie ich dwa dni temu w ocenie komendanta pozwoliło skutecznie powstrzymać atak wroga.

„(…)Zamknijmy sprawę nasypu kolejowego jeszcze jednym zdaniem: o stwierdzonych błędach w rozbudowie i ich skutkach poinformowano, w celu wykorzystania tej wiedzy w innych częściach miasta, przybyłego wreszcie samolotem około 18 lutego dowódcę pułku saperów majora Hameistera(…)”

Ahlfen już dzisiaj pisze i o brakach w amunicji dla artylerii, wskazując na Goliaty jako świetne uzupełnienie obronności. Goliaty były zdalnie sterowanymi minami gąsienicowymi, które dzięki braku konieczności posiadania załogi były rodzajem śmiertelnej pułapki dla Armii Czerwonej, jednak to w jaki sposób poradzono sobie z nimi na zachodzie miasta dyskredytuje tak śmiałą opinię komendanta. Generał major wydaje się nie dopuszcza do siebie powszechnej opinii, którą doskonale dzisiaj zawarł w dzienniku ks. Peikert.

### 23 lutego

Krążą nad miastem samoloty, wirują odstraszając wrogów. Spokojny dzień zza rogu parafii św. Maurycego. Msza o 9 odbyła się jak dawniej, jednak frekwencja zupełnie nie taka jaką życzyłby sobie proboszcz. Jak się okazało od 10 wojenna zawierucha zaczęła się od nowa. Ostrzał i bombardowanie… czyżby strażnikom niemieckiego nieba zabrakło paliwa? Armia Czerwona nie próżnując zajęła dzisiaj fabrykę smoły przy Borowskiej.
Ksiądz Peikert relacjonuje dochodzące echa Rosyjskich głośników słyszalnych od strony Legnickiej. Tymczasem wiosenne roztopy nie sprzyjają żadnej ze stron, wyrównując szanse przeciwstawnych armii.

„(…)Podczas nieustających deszczów ziemia zamienia się w grząskie błoto. Ciągle nadchodzą wieści o dalszym terroryzowaniu i ucisku ludności przez obwodowe grupy partyjne. Na Legnickiej wzywano kobiety i mężczyzn, po czym odkomenderowywano ich do prac przy szańcach na Komandorskiej. Doszedłszy tam, muszą wykonywać swoją pracę w ogniu nieprzyjacielskich dział. Wieczór jest spokojny, noc mglista i dżdżysta(…)”

Peikert, czuły i wrażliwy jak zwykle, kolejny raz zwraca uwagę na niedolę cywilów, nie zapisał dziś jednak że główna krzywda dotyczyła obcokrajowców, którzy dziś w niemieckim Breslau nie mają żadnych praw, często stracili także nazwisko, stając się mięsem przydatnym do ciężkiej pracy. 14-16 godzin dziennie bez przerwy, do jedzenia rzucane odpadki i zepsute resztki. Stan więźniów przymusowych w Breslau był dramatyczny. Często wystawiani na pierwszą linię ognia do uzupełniania wyrw w barykadach stawali się żywymi tarczami. Niemiecka nauka wyniesiona z Powstania Warszawskiego nie poszła w las. Praktyka wyniszczenia doprowadzona do perfekcji dotknęła najsłabszych. Typowe wczoraj, dzisiaj i jutro wędrówki z obozów do obozów tworzonych w szkołach, restauracjach i nieczynnych magazynach przynoszą każdego dnia setki ofiar. Obozy celowo lokalizowane były w bezpośrednim sąsiedztwie najcięższych walk i tuż przy stanowiskach artylerii. W okolicach Linke Hofmann Werke obóz postawiono w barakach przy Karpackiej. Pięć tysięcy Polaków. Nie inaczej było bliżej centrum. Największy, zlokalizowany przy Haukego Bossaka nazywał się Clausewitzschulle. Wśród 10000 osadzonych znalazło się 2000 Polaków. Jedna z więźniarek Irena Siwicka wspomina piwnice obozu w których zlokalizowano ambulatorium. Piekło, to zaledwie poczekalnia do warunków panujących w Breslau.

„(…) W małej piwniczce, kocem oddzielonej od korytarza, gdzie krzyżowało się mnóstwo rur wodociągowych, kanalizacyjnych i gazowych, na wąskiej ławie, przy świetle świecy lub karbidowej lampki rowerowej – amputowano ręce i nogi, łatano twarze, czaszki, jamy brzuszne, wyjmowano niezliczoną ilość odłamków. W tych warunkach dokonywano nawet rozkawałkowania płodu. Na tej samej ławie zmieniano opatrunki, najczęściej ropne. Na tej samej ławie kładziono przyniesionego rannego, a krew z niego chlustająca oblewała ratujących. Często byliśmy tak przesiąknięci krwią, że koszule kleiły się nam do ciała. Ciasnota zmuszała nas do ograniczania ruchów w czasie operacji.(…) Najstraszniejsze rany odnosiły dzieci. Ciągnęło je podwórko, ulica, słońc, chęć ruchu i zabawy. Wyrywały się matkom i opiekunom i w ten sposób drobne stopy beztrosko niosły je ku zgubie…Przynoszono te potworne kadłubki nam. Z rękami urwanymi do pach, nogami aż po brzuszki, wywalonymi wnętrznościami, z widocznym poprzez ogromne dziury w głowie mózgiem(…)”

I niech nikt mi nie mówi, ze wojna jest dziejową koniecznością, niech nikt nawet nie wspomni o nadrzędnej potrzebie. Obozy znajdowały się także na terenie Archimedesu, fabryki Knautch oraz Hydrimetr, w szpitalach św. Ducha, św. Jerzego, na terenie Wyższego Seminarium Duchownego, przy ul. Kleczkowskiej 50. Znany w mieście obóz Burgweide na Polanowicach stał się mogiłą zbiorową przeszło 4000 więźniów. Ogółem kilkanaście tysięcy stłoczonych w ciasnych norach dożywało końca swoich dni nie znając kolejnych decyzji obrońców niepokonanego Breslau.

Linia frontu była bardzo dynamiczna, szczególnie podczas pierwszych szturmów. Dzisiaj 309 Dywizja Piechoty złamała opór pułku Wehl broniącego wejścia od południa, przesuwając własne pozycje do poziomu ulicy Hallera. Na zachodzie pozycje niemieckie zostały przeniesione na Maślice. Kolejne decyzje mające kluczowe znaczenie dla przyszłości Wrocławia zapadły dzisiaj wraz z pojawieniem się nowego rozkazu.

(…)Aby zagwarantować zaopatrzenie Breslau również po utracie lotniska na Gądowie, na rozkaz fuhrera należy natychmiast rozpocząć budowę wewnętrznego lotniska miejskiego. Komendant twierdzy zamelduje o lokalizacji lotniska i rozpoczęciu prac(…)”

Ahlfen odwiedził nowo powstające jeszcze przed ogłoszeniem dzisiejszego rozkazu lotnisko przy Polach Marsowych, obok stadionu, na wschód od Parku Szczytnickiego. Jednak obrońcom twierdzy taka możliwość nie wystarczała, stając się początkiem końca dzielnicy naukowej.

„(…)Zorganizowane przez specjalistę Dos praw lotnictwa podpułkownika von Friedeburga z miejskim radcą budowlanym oględziny w terenie ujawniły jedyną, ale gorszą od Pól Marsowych możliwość: budowę pasa startowego na przebiegającej z południowego zachodu na północny wschód 1300 metrowej Kaiserstrasse(…)”

Należało jeszcze wyciąć latarnie, zrównać z ziemią domy, wypruć sieć trakcyjną, wyciąć drzewa i wymazać gumką z planu Pharusa kawałek miasta.

### 27 lutego

Trzy dni temu w berlińskim sztabie Adolfa Hitlera analizowana była sytuacja w Breslau. Wojenne wróbelki doniosły, że na północy miasta Iwan zostawił niewielu swoich kolegów. Jak się później okaże ten meldunek będzie kluczowy dla wydarzeń które nastaną niebawem. Dzisiaj, obraz miasta znany z pierwszych powojennych zdjęć Wrocławia rysują artyści znad Dniepru i lokalni wandale z Zundkommandos. Pl Powstańców Śląskich został zajęty przez Rosjan, w związku z tym specjalne grupy niszczycieli, po wcześniejszej ewakuacji ludności cywilnej z rejonu od ulicy Wielkiej do Dworca Głównego rozpoczęły egzekucję wspaniałego południa. Miotacze ognia, ładunki wybuchowe i tępa nienawiść mieszały się w skaczących płomieniach od Wielkiej po Ślężną. Celowe podpalenia i wyburzenia nie ominęły także kościołów. Niemieccy likwidatorzy działali systemowo, jak donosi Peikert nie oszczędzono kościołów św Karola i św Augustyna przy Januszowickiej przez co południe straciło już ostatnie świątynie.

Tragedia w wymiarze straty osobistej gubiącej się w skali wojennego okrucieństwa, właśnie w Breslau duszonym gęstym dymem pożaru i brązowym skórzanym pasem staje się wręcz symboliczna. 27 lutego, ks Peikert:
"Krążą pogłoski że dr Matzeger, proboszcz z Ciążyna, został zastrzelony. Gdy Rosjanie wtargnęli do tego przedmieścia Wrocławia, wyszedł naprzeciw i podał im ręce. Gdy Rosjan odparto, ktoś złożył doniesienie o jego postępku, skutkiem czego rozstrzelano go". Poczciwy Peikert nie wiedział, że Matzeger wciąż żyje i ma się dobrze, a informacja o jego śmierci to jedynie plotka. W dziennikach proboszcza parafii św. Maurycego zauważalny jest coraz większy sprzeciw, mieszający się z postępującym zniechęceniem, jeśli nie depresją. Ilość obrazów przesuwających się przed oknami domu parafialnego, organicznie dostrzegalny bezsens wojny i skala okrucieństwa wystarczyły. Peikert wspomina o pociskach zapalających wystrzeliwanych przez Rosjan, upatruje w radzieckim ostrzale główną przyczynę nowych pożarów w centrum które go martwią. Póki co nie ma jeszcze bezpośredniego kontaktu z regularnym ostrzałem z broni maszynowej. Inaczej niż żołnierze radzieccy walczący w tym samym momencie w okolicy ulicy Kamiennej, od 24 godzin wykrwawiając się o jedną kamienicę.

"Pomoc z powietrza jednak nie wystarczyła. Teraz prowadzi ogień nasza artyleria. Całą dobę już pułk walczy o jedną ogromną kamienicę. Przed chwilą poległ dowódca batalionu kpt. Czekmeiniew. Zastąpił go lejtnant Tkaczenko. W kompaniach piechoty zostało po 4-5 ludzi, w batalionie 2 oficerów, z których jeden o kontuzji ledwo trzyma się na nogach. A jednak idziemy naprzód. Kamienicę (a raczej jej gruzy) zdobyto i utrzymano, zaś linia frontu posunęła się o 50 m do przodu."
Wymiar osobistej porażki, przeplatanej zmęczeniem ma przeróżne odcienie. Z zapowiedziach o rzekomym zdobyciu Breslau w ciągu 3-4 dni pozostało tylko wspomnienie. 50m na dobę przy stracie wielu żołnierzy, takie są realne koszty tej wojny.

Podobnie było w okolicy wspomnianego już pl. Powstańców Śląskich. Inna narożna kamienica stała się cmentarzem kilkunastu Rosjan trafionych przez snajpera z dachu. Dziewiętnastoletni Briagin dostał rozkaz zdobycia tego wyjątkowo silnego punktu oporu. Było o wręcz niezbędne aby przesunąć się o kolejne 50m. Ryszard Majewski relacjonuje przebieg wydarzeń co najmniej tak sugestywnie jak by tam był 27 lutego i cały swój trud włożył dla 50m. Mniej niż dystans na jaki biegają dzieci w szkole podstawowej:
"Brigadin, podzielił swych ludzi na dwie części. Pierwsza, którą dowodził on sam, pod osłoną nocy przekradła się w bezpośrednim sąsiedztwie budynku i wczesnym świtem, osłaniana zwałami gruzu i wspierana ogniem dwóch działek 45 mm oraz działa pancernego, rozpoczęła ostrzeliwanie Niemców. Briagin postawił tu wszystko na jedną kartę, w której stawką było życie własne i podległych mu żołnierzy. Niemcy odpowiedzieli silnym ogniem. W ciągu kilkunastu minut połowa żołnierzy grupy była ranna lub kontuzjowana. Tymczasem jednak druga grupa, dowodzona przed doświadczonego szeregowca Zajkina, wykorzystując to, ze Niemcy skupili się na Briaginie całą swoją uwagę, przedostała się na tyły budynku, obrzuciła granatami okna piwnicy i wdarła się do środka"

Aby wyobrazić sobie w pełni bitwę o dzisiejsze 50m do relacji Majewskiego należy dodać jeszcze, że po wejściu do budynku żołnierze rozpoczęli walkę na noże, bagnety, saperki i granaty. 45 min. Podobnych starć każdego dnia było bardzo wiele. Każda narożna kamienica stawała się fortecą, każdy pokój mógł być śmiertelną pułapką.[tom]

### 1 marca

Ulica Drukarska od południa. wyznaczała linię frontu. 4 Armia Pancerna próbowała dzisiaj kontratakiem odblokować linię kolejową Berlin-Breslau.(?)

1 marca, czwartek
Siedemdziesiąt lat po wydarzeniach które na zawsze zmieniły obraz miasta, rozkoszujemy się niedzielną atmosferą. Jednak dzisiaj jest czwartek. Pierwszy dzień marca, wspaniały, pogodny wiosenny dzień o niewidocznym spod gęstego kożucha pyłu niebie. Noc była wyjątkowo niespokojna. Nad miastem wciąż krążą drapieżne samoloty Armii Czerwonej. Ostrzał i bombardowania właściwie nie mają końca. Kulminacja radzieckiej uwertury granej na setki luf przypadła na godzinę 11. W parafii św Maurycego proboszcz pochował dwóch strzelców pułkowych z Schulza. Trzydziestoletniego Franza Gabsdylla i osiemnastolatka Helmuta Haringa. Ile mógł trwać pogrzeb? Z pewnością nie dłużej niż 30-40 minut. W tym czasie w pobliżu kościoła przy ul. Traugutta spadło siedem pocisków artyleryjskich. Ksiądz Peikert zanotował dzisiaj, nie tracąc umiejętności krytycznego oglądu sytuacji:
„(…)(…)”
Sporo w słowach Peikerta jest nadziei i żalu, jednak przyglądając się i przysłuchując ludziom z perspektywy 70 lat zupełnie inaczej odbiera się ich opinie. Głównie ze względu na powszechną wiedzę na tematy które wtedy były nowością, często skrywaną przed opinią publiczną. Jałta jest już za nami, los Wrocławia jest przesądzony, nie zwalnia to Niemców od odpowiedzialności za niszczenie miasta.
Dzisiaj również podpalacze w orgii zniszczenia wypełniają jak posłuszne bestie rozkaz szaleńca. Płomienie na całej długości Ślężnej, wypędzeni ludzie z przedmieścia Oławskiego już nie zobaczą swoich domów, wiele z nich zostanie wysadzonych za chwilę. Breslau, miasto skazane. Wyrok zapadł zaocznie, adwokat nie dotarł na czas, nie było mowy końcowej i refleksji. Czym zawinił? Pytanie które pozostaje bez jednoznacznej odpowiedzi do dzisiaj, dlaczego Niemcy postanowili wysadzić w powietrze dom kilkuset tysięcy rodaków? Jeszcze kilka miesięcy temu chwalili się nim, podziwiali ratusz na jednej z kart talii do popularnego Skata. Traktowali jak towar eksportowy. Cieszyli się miastem które bardzo często nie ustępowało Berlinowi.
Ahlfen sporo uwagi poświęcił ofiarności strażaków. Każdego dnia narażali życie aby gasić pożary szalejące w mieście. 7 posterunków, specjalne plutony gaśnicze i ochrona płonących budynków dotyczyła jednak tylko miasta które nie znajdowało się na pierwszej linii ognia. Południe i później zachód zostały oddane żywiołowi.

Niemiecka granica w Breslau przesuwała się każdego dnia. Dzisiaj wyznaczała ją ulica Drukarska od południa. 4 Armia Pancerna próbowała dzisiaj kontratakiem odblokować linię kolejową Berlin-Breslau. Nie wyprzedzając faktów poczekajmy do jutra z oceną nowej strategii Armii Niemieckiej.[tom]

### 3 marca

3 marca, sobota
Było już anons i krótkie wspomnienie o spadochroniarzach którzy pojawili się we Wrocławiu na przełomie lutego i marca. Warto rozwinąć ten temat, szczególnie że obecność Fallschirmjäger nie była w Breslau tak oczywista jak by się mogło wydawać. Dzisiaj jest trzeci dzień marca. Walki na wysokości Powstańców Śląskich wciąż nie pokazują kto będzie zwycięzcą tej szarady, jednak wśród ruin domów i na piętrach ocalałych kamienic zamienionych w twierdze kryją się żołnierze będący elitą niemieckiej armii. Dzieci z Festung Breslau wydoroślały dramatycznie szybko. Młodzież Hitlera nie miała wyboru, zmiana widoczna na twarzach młodocianych żołnierzy zapadła w pamięć elitarnym skoczkom takim jak porucznik Schulze
„(…) Obeznani z terenem żołnierze prowadzą nas w nowe miejsca leżące przy. Towarzyszy nam młody chłopak. „Ile masz lat?” – „Czternaście”. – „Która jednostka?” – „Regt. Hitlerjugend.” Krótkie odpowiedzi. A spod promiennego hełmu błyszczą bezwzględne oczy. „14 lat”, mówię do mojego dowódcy. Przypatrujemy się chłopcu. Ale on zachowuje kamienną twarz nieskrzywioną żadną miną. Nie daje się też zmylić moździerzem. Idzie na sam przód kompanii. Wy, chłopcy, którzy pomagaliście wtedy bronić swego rodzinnego miasta, my - starzy wyjadacze zachowujący wobec was nieskończony szacunek.. Wy należycie do tych nielicznych, którzy jeszcze wtedy się zasłużyli. Ale ja biję się z myślami, a moje ciche pytania pozostają bez odpowiedzi. Co myślą sobie bowiem ci, którzy dzieciom walczyć pozwalają?(…)”.

Walki wśród płomieni i opór ze strony Rosjan stały się głównym powodem pojawienia się Fallschirmjäger w tej części miasta. Jest wśród nich Artur Ottinger:
„Straße der SA była ważną ulicą i wówczas była broniona przez piechotę i Volkssturm. Rosjanie zauważyli, że mają szansę na przesunięcie się do przodu, tak więc do ratowania tych pozycji została wyznaczona nasza jednostka spadochroniarzy. Byliśmy uzupełniani przez tramwajarzy, kolejarzy itd. Ci ludzie dawali z siebie wszystko, ale ich niedoświadczenie było przyczyną wysokich strat u nas – w tej morderczej walce w domach. To była walka, której nie przeżyłem dotąd w czasie wojny. W dzień przejść na drugą stronę było totalnym samobójstwem. Nie odważano się zabezpieczać swojego MPi tak szybko niekiedy wszystko się działo. (...) W nocy Rosjanie wykopali w poprzek ulicy „okop”. Zmieszani patrzyliśmy na to – teraz nadszedł czas na najwyższy stopień alarmowy. I szybko stwierdziliśmy w piwnicy po naszej stronie obecność kilku Rosjan, nie poddali się za żadne skarby świata. Zagrzmiały granaty – nic do roboty. Byli w martwym polu albo tak - nie mogliśmy im zaszkodzić. Oni nam również nic. W pobliżu był niemiecki żołnierz z miotaczem płomieni, który sobie przynieśliśmy. Rosjanie zginęli rzeczywiście „śmiercią bohaterską”(...)”
Doskonale podsumował wycofanie spadochroniarzy z rejonu Powstańców Śląskich Artur Ottinger: „Ulica Powstańców Śląskich nie została zdobyta za naszych czasów, ale musieliśmy być stamtąd wycofani ze względu na wysokie straty. Tam nie było miejsca na żaden pardon, tam można było tylko przeżyć albo zginąć z MPi w ręce”.

Skąd się w ogóle wzięli we Wrocławiu?
Wszystko zaczęło się od radiowej obietnicy jaką Karl Hanke zafascynowany osiągnięciami spadochroniarzy otrzymał od führera. Obiecane 2 bataliony Fallschirmjäger którzy już wcześniej sprawdzeni zostali na polu nie jednej bitwy przylecieli do twierdzy z Berlina. Jednak wcześniej dali się poznać na Pomorzu. Dwa bataliony czyli łącznie około 1000 żołnierzy brały wcześniej udział w walkach w rejonie Schwedt nad Odrą oraz Drawska Pomorskiego. Po latach na łamach niemieckiej prasy porucznik Albrecht Schulze wspomina:
„(…)Nasz batalion zostaje nocą potajemnie wysłany z obszaru głównej linii obrony. Pociąg powoli toczy się na południe. Nikt nie wie, dokąd jedziemy. Krążą różne pogłoski. Przejeżdżamy przez Szczecin, przez Berlin. Ludzie, jak za czasów pokoju, stoją na przystankach S-Bahnów.(…) Nasi żołnierze machali wszystkim, i młodzi i starzy odpowiadali im tym samym. A potem Berlin został już za nami.
W porannych godzinach 28 lutego pociąg nagle zatrzymał się w Jüterbog.(…)Już w drodze usłyszałem to słowo: Wrocław. Teraz mówi do mnie sam dowódca batalionu: Lecimy do oblężonego Wrocławia! Miasto otoczone od 14 dni przez Iwana powinno z naszą pomocą od środka rozsadzić oblężeniowy pierścień, kiedy generał Schörner ruszy z odsieczą(…)”.
Z Berlina, a dokładnie z lotniska Jüterbog spadochroniarze do Breslau dostali się Junkersami Ju-52. Wylądowali na Gądowie.
„(…) Powoli rozgrzewają się silniki, koła zaczynają toczyć się po pasie startowym. Ziemia za oknem coraz szybciej zaczyna się przesuwać. Wreszcie wznosimy się. Z załogą jest nas 24 mężczyzn. Mocno ściśnięci oddajemy się z bijącym sercem swoim myślom. W twarze moich ludzi wczytuję się jak w książkę. Jednocześnie doświadczeni spadochroniarze, którzy przeżyli już Kretę, Rosję, jednym słowem- żołnierskie niebo i piekło, rozmarzeni wpatrują się przed siebie. Ale czynią to jakby nic nie mogło już nimi wstrząsnąć. Żeby tylko nie zmięknąć! Ich postawa ma być przykładem dla młodych. Młodziutki łącznik robi takie rozmarzone oczy, jakby miał zobaczyć zaraz coś nadzwyczaj pięknego, czego jeszcze nigdy dotąd nie widział. Inny z kolei po prostu sobie pogwizduje. Ze względu na hałas silników nie mogę go usłyszeć, ale widzę to po ruchu jego warg.
Jak w doniczce siedzi na kolanach w moim stalowym hełmie mój jamnik Strupp. Zbudzony ze snu patrzy na mnie swoimi wielkimi oczami. On tak mało rozumie. Rzut oka na zegarek. Niedługo już musi ukazać się Wrocław. Tam - daleko przed nami migocze ogień. Błyszczy płomień wylotowy. Wrocław! Stożki światła rozbłyskują się na niebie. FLAK nas szuka. Mocno trzymam kciuki. Jesteśmy wybici ze snu. Ja drżę. Na ułamek sekundy robi się jasno jak w dzień- musnął nas reflektor. Poklepuje Ju jak konia wyścigowego: Trzymaj się! O znowu, ta oślepiająca jasność. Robi się coraz jaśniej. Patrzę na dół i liczę 2, 7, 18 reflektorów. Podstępnie migocze niebieskawe światło. Wspaniały fajerwerk, myślę, i spoglądam za smugą z pocisku, która znika gdzieś ponad nami. Lekki rosyjski FLAK. Widzę wszystko. Powoli pojawiają się pociski. Chciałoby się prawie cieszyć tymi obrazami, ale to przecież jest nic innego jak defilująca przed nami śmierć. Czuję, jak pełni trwogi i oczekiwania wpatrują się moi ludzie. Bez spadochronów wisimy w starym ociężałym Ju w największym ogniu jak swoista tarcza strzelnicza. Przecież nikt nie spudłuje! Jestem ludziom coś winny i próbuję się śmiać. Wydobywam jednak z siebie tylko okropny rzęch. Ale wygląda na to, że się uspokaja. Nasze spojrzenia znowu kierują się na dół. Reflektory świecą uporczywie tak, że można by czytać gazetę. Na dole widzę 4 jednakowe błyski ognia, tam jeszcze raz, tam także. Ciężka artyleria przeciwlotnicza? Rosjanie strzelają diabelnie dobrze. Prawie na naszej wysokości wybuchają w niejakim oddaleniu pociski. Są jeszcze daleko! Ale te uderzenia ogniem niebezpiecznie się zbliżają. Stukot, grzmot i już ogniki hulają po blaszanym dachu. Serce zastyga nam w bezruchu. Maszyna zaczyna zlatywać na dół. W oknach nie jest już jasno. Przez otwory wlotowe przenikają jedynie promienie reflektorów. Przerażająco śmierdzi prochem, benzyną. Z przebitego baku z benzyną prosto w twarz tryska nam paliwo. Czy to już koniec? Jeszcze nie wiem jak inni. Krótkotrwałe spojrzenie na ludzi. Wszyscy żyją. Dzięki Bogu! Zaraz nad dachami miasta pilot jednak znów złapał niezły młynek. Ale kieruje się ku wylotowi z Wrocławia. Nie wolno nam wylądować, ponieważ w tym przypadku posłużylibyśmy lecącej za nami maszynie za pas startowy. Dwukrotnie jeszcze musimy stawić czoła artylerii przeciwlotniczej. Dwukrotnie na małej wysokości musimy wymknąć się bacznie śledzącym nas oczom! Prawy silnik zgasł. Lotki odmówiły posłuszeństwa. I ta cholerna benzyna! Dostaję od tego mdłości. To znowu HKL. Karabiny maszynowe raczą cienką blachę Ju niewyobrażalnie dużą serią. Strzały wpadają przez podłogę i wypadają przez sufit. Jeden ze strzałów odrywa moją kaburę od pasa. Wykwaterowuję mojego jamnika i nakładam sobie na głowę hełm.
Stopniowo robi się coraz ciszej. Podlatujemy do Ślęży, porośniętej lasem góry między Świdnicą a Wrocławiem. Lekko wibrując, lewe skrzydło dotyka wierzchołka drzewa. Włosy jeżą mi się na głowie. Już widzę nas jako spadającą w las płonącą pochodnię. Ale z tego też wychodzimy cało. Żeby tylko przelecieć też drugą HKL.
Podczas lądowania w Świdnicy już nas oczekują. Dowódca i inni już tu są. Im nie poszło wiele lepiej od nas. Tylko połowie batalionu udało się dokonać wlotu. Zanim się zamelduję, szukam otworu wlotowego. W prawym baku między silnikiem a kabiną znajduję dziurę, ok. 80 cm średnicy.”
Wspomnienia Güntera Weissa uzupełniają relację .
„Pierwszy nalot naszym Ju 52 był po prostu nieprawdopodobny. Nasz pilot zabłądził. Lecieliśmy, lecieliśmy, leżeliśmy na podłodze i spaliśmy. Nagle ostry ogień artylerii przeciwlotniczej – byliśmy nad Grudziądzem [!!!]. Kiedy zaświtał poranek, znaleźliśmy się na bałtyckim wybrzeżu. Wylądowaliśmy na rezerwie na lotnisku w Rangsdorf obok Berlina. Natankowanie i z powrotem do Jüteborga. Znowu nocny start i ponowny lot do Wrocławia. Ostre ostrzeliwanie artylerii przeciwlotniczej i reflektory dosięgły nas. Silnik wysiadł – przymusowe lądowanie w Świdnicy. Tu zostaliśmy 3 dni.(…)”
Głównie z uwagi na lotniczą blokadę Wrocławia desant spadochroniarzy trwał bardzo długo, bo aż od 24.02 do początków marca. O żołnierzach z Fallschirmjäger jeszcze nie raz będzie we Wrocławiu głośno, szczególnie na zachodzie miasta. tom]

### 5 marca

Karl Friedrich Giese, niemiecki działacz samorządowy, burmistrz Iławy (ur. 1883?) nie pisać
Frank Synott, amerykański hokeista (ur. 1891) nie pisać
Edgar Puaud, francuski pułkownik (ur. 1889) SSman nie pisać

Autor listu – Aleksander Fiedotow zwrócił uwagę na rzecz której nigdy, szczególnie jako dziecko nie potrafiłem zrozumieć. Dlaczego podczas wojny giną zwierzęta, wspaniałe konie i smutne krowy, bezpańskie psy które nie miały tyle szczęścia co szarik. Zawsze myślałem że los zwierząt obchodzi tylko dzieci i dotyka w najczulszy punkt wielkiej nieskażonej dorosłością wrażliwości. Dojrzały sprzeciw i gniew na ludzi, za to czego stali się fundatorami, aż do dzisiaj nie znalazł legitymizacji. Odnaleziony list Saszy daje nadzieję, ze nawet w okropieństwie wojny której sztandarem jest kostucha brocząca po kostki w krwi, wśród gruzów i spalonych domów chowają się przed pociskami ludzie którym los zwierząt nie jest obojętny. Nawet śmierć jest śmiercią a nie jak to zwykło się mówić zdychaniem. W jednej z bram Wrocławia rozegrała się osobista tragedia, tak istotna i traumatyczna dla żołnierza Fiedotowa, że nie podzielił się nią z matką żeby jej nie smucić, chociaż jemu właśnie pękło serce.

Dla księdza Peikerta dzisiejsza noc była spokojna. Na ulicach śnieżyca wygłuszająca na tyle na ile mogła wojnę toczącą się za rogiem. Słoneczny dzień zapisał się powtarzanymi transowością indyjskich mantr komunikatami. Kolejni pochowani, naloty, spadające bomby przeradzające się w coraz cięższe naloty w okolicach południa. Ilość ofiar tylko dzisiaj określona została na 139 osób, w tym 85 żołnierzy i 54 cywilów. Wczoraj zginęło 70 żołnierzy. Nieznana jest dokładna liczba ofiar wśród niewolników polskiego pochodzenia i żołnierzy Armii Czerwonej. Przed południem trafiony został biurowiec Miejskiej Kasy Oszczędności na Rynku, znany dzisiaj jako wrocławska centrala Banku Zachodniego.
Ksiądz Peikert donosi także o rozkładzie miasta w okolicy pl. Grunwaldzkiego. Tsunami przeszło przez Curie Skłodowskiej, nie oszczędziło klasztoru Dobrego Pasterza, legła w gruzach zabudowa ulicy Piastowskiej. Furia zniszczenia nie ominęła także południa miasta. Środki i bezwzględność w działaniu równomiernie dotyczyła obu stron.
„(…)Niemcy przygotowali domy do obrony, a na ulicach i podwórzach założyli tysiące min. Grupa saperów doszła do dużego budynku, w którym umocnili się Niemcy. Zrobiwszy głęboki podkop saperzy wysadzili dom w powietrze. Hitlerowcy znajdujący się w tym domu zginęli pod jego gruzami(…)”

Sępolno ograbione wcześniej przez rodaków z Wehrmachtu nie było jedynym osiedlem do którego nie było właściwie po co wracać. Zacisze i Biskupin zostały okradzione z węgla
„(…) Tak to bywa, gdy się wielkie miasto ogłosi twierdzą, jeśli twierdzą nie jest, fortecami stają się w nim później mieszkania ludności, służąc żołnierzom za schronienie, tymczasem ludność cywilną pędzi się do nikąd(…)”
Dym palonych domów spowija ulicę Oławską na całej długości do Rynku, szpital św. Łazarza przy Traugutta został trafiony, podobnie jak dwa domy przy Paradiestrasse. Wojenne wróbelki okaleczone przez pociski latające szybciej, doniosły o ośmiu ofiarach przy pl. 1 maja. Wszyscy zginęli na miejscu w tramwaju trafionym bombą. Figury retoryczne, jak je określa Peikert wypluwane przez fanatycznych wodzów III Rzeszy frazesy
„(…)wywołują wewnętrzny sprzeciw każdego uczciwego człowieka(…)”

### 8 marca

Nie wiadomo czy Wrocławianki 70 lat temu pamiętały o wydarzeniach sprzed 37 lat, kiedy to na ulicach Nowego Jorku 15000 pracownic zakładów odzieżowych rozpoczęło długą i bolesną drogę do emancypacji i wyrównania szans politycznych. Pewne jest, że Dzień Kobiet w płonącym Breslau nie był świętem tych, które dzięki ofiarności i determinacji utrzymywały walący się naród. Chłopaki z większym lub mniejszym zaangażowaniem, oślepieni lub niewierzący w wizję wielkiej Germanii ginęli, sami też zabijając podobnych sobie. Rola kobiet, szczególnie w czasie wojny jest niedoceniana i marginalizowana. Jednak dzisiaj w Breslau to właśnie one każdej nocy udawały się na poszukiwanie pożywienia, bandaży i amunicji. To one opiekowały się dziećmi poharatanymi odłamkami, w końcu to one walczyły na pierwszej linii frontu. Zupełnie bez znaczenia wydaje się fakt że były Niemkami, narodowość w piekle nie ma znaczenia.
70 lat po tragicznych wydarzeniach znów jest niedziela, piękny marcowy dzień, 15 stopni ciepła i słońce dodające otuchy i ładujące wyczerpane zimą akumulatory. W 1945 w nocy padał śnieg, a rano warstwa białego puchu wynosiła już 8 cm, słupek rtęci spadł 5 stopni poniżej zera. Symbole właśnie dogasają. Domy handlowe będące bogatą wizytówką Breslau tracą swój luksusowy sznyt. Dyckhoff przy Oławskiej, Bielschowsky przy pl. 1 Maja. Pod gruzami giną żywcem pogrzebani ludzie, dla których wojna właśnie się kończy, kończy się też życie pełne wspomnień, planów i wrażeń. Ksiądz Peikert zwraca uwagę na brak czci dla umarłych. Zdemoralizowani żołnierze niemieccy kończą proces odczłowieczenia, tylko chwila jest potrzebna do kompletnego przeobrażenia w imago wyprane z ludzkich odruchów. Także ci dzielni, wolni od podejrzeń żołnierze z Wehrmachtu którzy przez całą wojnę uważani byli za stroniących od polityki zdominowanej raczej przez zastępy trupich czaszek niewiele się różnią od kameraden z SS. Dzisiaj nikt już nie liczy przypadków grabieży dokonywanych przez obrońców twierdzy. Pomimo dyscypliny wprowadzanej technicznie przez NSDAP, wojacy wydają się nic sobie z tego nie robić. Symbol Armii Czerwonej – kilka zegarków na każdej ręce najwyraźniej nie ma korzeni radzieckich. Widzi to dzisiaj Peikert
„(…) Zewsząd nadchodzą liczne wiadomości o plądrowaniu przez żołnierzy Wehrmachtu i Volkssturmu próżnych mieszkań po przymusowej ewakuacji i to zarówno na peryferiach miasta jak i w centrum. Tak na przykład przy jednym rannym w szpitalu znaleziono 13 zegarków.(…)”
Nowy komendant twierdzy, został już rozpracowany, jawi się jako drugi tyran na równi z Hanke. Fanatyzm który materializuje się najbardziej idiotycznymi rozkazami nie pozostawia wiele miejsca na improwizację. Kategoryczne osądy i cierpienie miasta są jak wysokobiałkowy posiłek dla Niehoffa, poszukującego maksymalnej wartości absurdu. Dla Peikerta komendant jawi się z całą swoją diaboliczną naturą w pełni odkryty. Egzorcyzmy dokonywane w parafii św. Maurycego dedykowane są enigmatycznemu wrogowi, jednak nikt nie ma wątpliwości kogo dotyczą w szczególności.
Płonie ulica Swobodna i Szczęśliwa. Nie odzyskają już nigdy dawnego czaru. Refleksja która powraca do kronikarza upadającego miasta pozostawia w niedopowiedzeniu los ludzi którzy za kilka miesięcy będą musieli stanąć przed nowymi wyzwaniami, upokorzeni i przegrani. Dzisiaj jeszcze tego nie wiedzą, trzymając w ręku miotacz ognia.
„(…) Oto samobójstwo wielkiego narodu, a czyni to niemiecki żołnierz, to on podpala własny dom i własny warsztat pracy, by po wojnie stanąć bezdomny i bezrobotny(…)”

Walki objęły już całe południe, szczególnie zacięte były w pobliżu ulicy Kamiennej. Cmentarze św. Doroty, Maurycego, Marii Magdaleny oraz zajezdnia przy ul. Ślężnej były dzisiaj arenami zaciekłych walk. Walki zatrzymały się dzisiaj w okolicy ulicy Komandorskiej. Silny opór ze strony pułku Kersten i szpitala Wenzel-Hankego który pełnił funkcję lazaretu wojskowego nie pozwolił Armii Czerwonej pójść o krok dalej. Jak się okaże wielokrotnie jeszcze o zajezdnię, szpital i szkołę przy Kamiennej będą toczyć się walki.[tom]

### 9 marca

9 marca, piątek
„(…) W gorącą ziemię południowej części miasta wsiąkły hekatomby krwi rosyjskiej i niemieckie. Bez ustanku parły do przodu radzieckie wozy bojowe i nacierała ich piechota. Straty z obu stron były wielkie(…) Zacięta walka toczyła się o każdy stos gruzów, rów uliczny i piwnicę. Wszędzie walały się okaleczone trupy napastników i obrońców. W ciągu paru godzin topniały całe grupy bojwe. W rozpalonym piecu pozostawiono niewielu żyjących. Czasem tylko dwóch lub trzech wojaków broniło domu lub wylotu ulicy stanowiących ważny punkt HKL. Obrońcy nie zwracali uwagi na beznadziejność walki i trwali na posterunku dopóty dopóki żar płonącego domu nie wypędził ich z piwnic lub gdy ich ciała nie zostały zmiażdżone masą walących się gruzów.(…) Rosjanie atakowali nieustannie w krótkich odstępach czasu, nie zostawiając chwili na jedzenie, spanie, często zaś nawet na zapalenie papierosa. Odpierani, wycofywali się milcząco bez swego „Urra” na pozycje wyjściowe. Za chwilę jednak ich rozwścieczone grupy pały znów do przodu. W krótkich zaś przerwach między atakami na stanowiska niemieckiej obrony kładł się nękający ogień wysuniętych do przodu dział moździerzy(…)”

Autor wspomnień, Georg Hass nie dodał, że właśnie dzisiaj traci 50% swoich frontowych kolegów. Dzisiaj kolejny dzień ciężkich walk wzdłuż ulic Skwierzyńskiej – Szczęśliwej – plac Pereca – Żelaznej. Armia Czerwona w tym rejonie atakowała siłami 952 pułku 309 Dywizji Piechoty. Na wyposażeniu posiadali 3 działka kalibru 76mm i 2 działka 45mm. Ciężkie walki które rozpoczęły się już trzy dni temu natrafiły na spory opór ze strony ulicy Zaporowskiej i stojącego tam kościoła Chrystusa Króla. Świątynia zamieniona została w bastion broniony załogą 40 Niemców uzbrojonych w dwa ciężkie karabiny maszynowe, pancerfausty i cztery ręczne karabiny maszynowe.

Niby nie dużo, jednak walki o kościół potrwają jeszcze cztery dni, by ostatecznie legł w gruzach. Od wczoraj atakowany jest szpital Wenzel-Hankego i fabryka kosmetyków z ulicy Drukarskiej. Kolejny dzień zmagań oprócz coraz większych zniszczeń i kolejnych ofiar nie wnosi nic nowego w układ sił na południu od centrum.
Ksiądz Peikert donosi o przygotowywanych obowiązkowych wyprowadzkach w iście niemieckim tempie na ulicach bliżej centrum. Więckowskiego, Kościuszki, Małachowskiego. Wynocha.
Wraz z tym jak front zbliża się do parafii św. Maurycego proboszcz nie kryje obaw o los własnych parafian. Dostrzega także wyrównanie szans na przeżycie niewolników i rodowitych Niemców. Powszechny obowiązek pracy ustanowiony 7 marca dotyczy każdego złapanego w pułapkę Festung Breslau.
Na wszelkie świętości prosi Peikert o zachowanie parafii. Dzisiaj wyjątkowo sprzyja jego prośbom pogoda. Śnieg zasłonił świat, gęstym korzuchem skrywając miasto przed kolejnymi nalotami. Do parafii powróciła z ulicy Ruskiej katechetka Elisabeth Lorenz. Płakała na widok tak dobrze zachowanej okolicy, ze wzruszenia. Z pewnością gdyby żyła 70 lat po tych wydarzeniach wciąż by płakała, a ocean łez byłby najgłębszym z oceanów na wschód od Atlantyku. I na Zachód od Oceanu Spokojnego. Byłby jedynym oceanem na miejskiej pustyni serpentyn niepotrzebnych dróg.

### 11 marca

Okazuje się, że wojna we Wrocławiu niejedno miała imię. Wielokrotnie opisywaliśmy nieludzkie traktowanie cywilów i krytyczne położenie żołnierzy. Bez znaczenia na emblematy na kurtkach, ich los zależał od przełożonych, którzy na ogół nie szarżowali z okrzykiem na ustach. Nie było w nich heroizmu, raczej pragmatyzm i chęć realizacji planów. Ale czy na pewno wszyscy obrońcy i atakujący szeregowi żołnierze jednakowo odczuwali niedolę? Materiały źródłowe często cytowane w przeróżnych publikacjach prezentują interpretację potrzebną do uzasadnienia określonej linii. Nie ma w tym nic dziwnego, każdy czas, pochodzenie autora i nadrzędny interes, wymusza świadomie lub nie takie praktyki. My również z pewnością nie możemy wyzbyć się własnej oceny wydarzeń sprzed 70-ciu lat, przytaczając te a nie inne fakty, relacje i analizy. Pojawiające się w naszym dzienniku wspomnienia SS-mana Georga Haasa ukazują tragiczne położenie jego oddziału. Spójrzmy na to jednak oczami jego przyjaciela z pola bitwy Hendrika Vertona aby zrozumieć dwubiegunowość Festung Breslau.
„(…) Po trzech dniach zostałem zwolniony ze szpitala i kulejąc udałem się do osiedla mieszkaniowego Popowice, aby ponownie zameldować się do służby Obsługa była zakwaterowana w dużym, wielopiętrowym budynku przy Małopanewskiej. Był tam tez mój przyjaciel Georg Haas, podoficer gospodarczy kompanii, który ucieszył się z mojego przyjścia. Teraz nie było wątpliwości, gdzie będzie znajdowało moje łóżko. Było to w jego mieszkaniu, w jego domu. Kiedy on w ciągu dnia był zajęty swoimi obowiązkami, to pomagałem mu w przygotowaniu listów z zawiadomieniem o śmierci podpisywanych przez dowódcę kompanii.(…) Los człowieka można często śledzić poprzez album ze zdjęciami. Ja miałem taką okazję w mieszkaniu Georga. Byłem bardzo wzruszony, kiedy przeglądałem znaleziony tam gruby album fotograficzny. Każde zdjęcie było tak starannie i dokładnie opisane, że mogłem sobie wyobrazić scenerię w jakiej je wykonano. Śledziłem los tej młodej rodziny i choć nieznanej mi, to jednak wszystko o niej wiedziałem.(…) Pośród dobytku w salonie znajdował się gramofon, z którego chętnie korzystaliśmy, słuchając nowych przebojów i muzyki wojennej. Włączanie tej maszyny po szklance czerwonego, wytrawnego wina, które Georg załatwił gdzieś na mieście, było czasami problemem.(…)”
Czy gdzieś w okolicy toczy się właśnie najbardziej okrutna wojna, zabierająca ludzi wymieszanymi z gruzem i brudnym śniegiem?
Warunki życia daleko odbiegające od standardów okopowych wydają się alternatywną utopijną krainą. Był jednak w mieście ktoś, kto żył dużo bardziej ponad stan, jednak czas na opowieść o jego pałacu w środku zawieruchy wojennej jeszcze nie nadszedł. Wkrótce rozkołysamy złote żyrandole...
Tymczasem w okolicy ulicy Traugutta inny kronikarz zwraca uwagę na to, ze właśnie naszedł jak dotąd najcięższy dzień od rozpoczęcia oblężenia Breslau. Takiej ilości bomb nad Wrocławiem jeszcze nie było, do tego ostrzał z broni pokładowej. Południowa część obecnej ulicy Piłsudskiego stanęła w ogniu, z powodu uszkodzeń kościół Bożego Ciała nie może już liczyć że parafianie wezmą udział we mszy. Peikert odnosi się także do wczorajszego apelu Niehoffa, poddając krytycznemu osądowi jego słowa.
„(…) Nie mamy już zaufania ani odwagi, by w to uwierzyć, i cóż to za korzyść dla miasta, gdyby nadeszła odsiecz? Nie ocalałoby przez to od znaczenia. Im wcześniej przyjdą Rosjanie, tym rychlej skończy się dzieło niszczenia, którego sprawcą jest przede wszystkim nasze dowództwo.(…)”
Peikert nie wie, że Rosjanie są coraz słabsi a Hanke właśnie telefonuje do Berlina żądając przysłania najlepszych spadochroniarzy których wydała na świat Rzesza. Ta wojna tak szybko się nie skończy.[tom]

### 13 marca

13 marca, wtorek
W oddalonym o 100 km od Wrocławia Głogowie, oblężenie wkracza właśnie w decydujący moment. Zamknięte 12 lutego pierścieniem miasto przeżywa, podobnie jak Wrocław dramat trudny do opowiedzenia. Decyzja dowództwa I Frontu Ukraińskiego o intensyfikacji działań w obrębie Festung Glogau spowodowało przesunięcie w rejon broniącej się twierdzy większych sił 3 Armii Gwardii. W połowie marca kierownictwo nad walczącymi żołnierzami przejął generał Jamanow. Wsparcie siłami 389 Dywizji Piechoty generała-majora Kołbowa, 938 pułku artylerii pancernej, 262 pułku ciężkiej artylerii pancernej gwardii 40 Brygady Armat, 92 Brygady Haubic, 30 Brygady Katiusz, 152 Brygady Saperów oraz 111 i 162 Brygady Pancernej z 25 Korpusu, miało zagwarantować szybkie przejęcie kontroli nad miastem. Jednak nim to się stało wojska radzieckie spotkały zdecydowany opór i trzystopniowy system zabezpieczeń.

Główną linią obrony była Reduta Gwiaździsta tworzona przez kompleks zabudowań stoczni rzecznej Schiffswerft Zarkau, koszary im. miasta Lüttich, stadion sportowy, koszary im Hindenburga oraz nową rzeźnię miejska. Druga linia obrony Festung Glogau biegła wzdłuż Kanału Głogowskiego, Parku Miejskiego, cmentarza, aż do dworca kolejowego. Trzeci bastion stanowiła starówka. Na Starym Mieście od północy dostępu do miasta broniła Odra, ważnym punktem oporu były także fortyfikacje Ostrowa Tumskiego. Glogau podobnie jak Breslau w pierwszych dniach oblężenia był dobrze zaopatrzony w żywność i kiepsko w amunicję, którą podobnie jak 100 kilometrów na południowy wschód ostatecznie, przynajmniej do pewnego momentu dostarczano drogą powietrzną. Początek ofensywy który koncentrował się na zlokalizowanych wokół Głogowa miejscowościach takich jak Nasocice, Żarków, Ruszowice, Brzostów i Biechów, podobnie jak w południowych willowych osiedlach Breslau dał Armii Czerwonej sporą pewność siebie. Jednak analogicznie jak w Festung Breslau, im dalej w las tym więcej domów zamienionych w małe twierdze. Marzec krwawił tracąc oddech na każdej ulicy zamienionej w barykadę. Decyzja dowódców 186 pułku piechoty o atakowaniu wąskim odcinkiem dała spory sukces i nadzieję na przejęcie kontroli. Zdobycie koszar im. miasta Lüttich pozwoliło Rosjanom ponad to, na stworzenie wyłomu w głównej linii niemieckiej obrony. Konsekwencją był odwrót obrońców z zagrożonych okrążeniem stoczni rzecznej Schiffswerft Zarkau i wycofanie się za Kanał Gliwicki. W marcu jak w garncu a kwiecień plecień poprzeplata, jeszcze brat zabije brata, matka dziecko, jeden naród zniszczy drugi, w maju płynąć będą gęstej krwi prawdziwe strugi. W końcu mieszkańcom Glogau, podobnie jak Breslau nakazano „Bis Zum Letzten” a rozkaz musi zostać wykonany.
Historia Festung Glogau ukazuje bardzo wiele analogicznych z wrocławskimi wydarzeń. Breslau jednak posiadał coś jeszcze. Brandkommandos – podpalaczy. To między innymi za ich sprawą dzisiaj wciąż płonie ulica Piłsudskiego a nad okolicą placu Grunwaldzkiego unosi się łuna puszczonych z dymem wielkich tez profesorów akademickich z dzielnicy naukowej. Wkrótce trzeba będzie dokończyć budowę lotniska.
Podpalaczom towarzyszą saperzy, nie kto inny jak żołnierze 28 pułku stacjonującego w Adolf Hitler Kaserne w Cosel. O chłopcach z Kozanowa będzie jeszcze mowa.
Dzisiejszy dzień pokazał, ze rozkaz nowego komendanta o obowiązku pracy to nie przelewki. Pierwsza ofiara śmiertelna wśród ludności cywilnej, dla przykładu została rozstrzelana za popełnienie „przestępstwa” i niezastosowanie się do zaleceń Niehoffa. Nieróbstwem w opinii sztabu dowodzenia twierdzy jest także uczestnictwo w niedzielnej mszy a motywacją do pracy jest opinia jakoby
„(…)Lepiej, by zginęło tysiąc kobiet, niż gdyby padł Wrocław(…)”
Budzi się sprzeciw Wrocławian na kolejne postanowienie i jeszcze mocniejsze zaciskanie pasa, coraz silniejsza jest opozycja w mieście, jak również opozycyjne myślenie wśród tzw. „zwykłych ludzi”.
Dzisiaj lokal obwodowej grupy NSDAP z ulicy Strubicza został zburzony, nikt nie krył entuzjazmu, nawet kapłan z parafii św. Maurycego nie kryje radości z tego powodu
„(…) Toteż udziałem ogółu była satysfakcja, że tego rodzaju jatka ludzka i katownia znikła z powierzchni ziemi.(…)”

Niestety nie tylko partyjny budynek uległ zniszczeniu. Ogień strawił także popularny PeDeT, spalony został także kościół św. Piotra Kanizjusza przy ulicy Grunwaldzkiej. Przy tej okazji Paul Peikert kolejny raz bardzo precyzyjnie oddaje to w jaki sposób należałoby ocenić decyzje nazistów.
„(…)Rząd opętany furią niszczenia poświęca molochowi wojny wszystko, co uchodziło dotąd u ludzi za cenne i drogie.(…)Szary Niemiec musiał wszystko zostawić i teraz dom jego podpalają jego własni rodacy(…)”

### 15 marca

W dniu dzisiejszym rozpoczęło się natarcie zgrupowania północnego i południowego I Frontu Ukraińskiego, które wraz z 4 Frontem Ukraińskim miał wyznaczone nowe cele. Ostateczne okrążenie i zniszczenie sił niemieckich w rejonie Dolnego Śląska. Była to klasyczna ucieczka do przodu, próba sparaliżowania i uprzedzenia ruchów silnego zgrupowania generała Nehringa i innych sił wchodzących w skład Armii Środek. Rosjanie bardzo wyraźnie widzieli zagrożenie z postępującego wzmacniania pozycji niemieckiej. Błyskawiczne zajęcie Lubania przez pancerniaków Nehringa wkrótce zablokowało linię kolejową Zgorzelec – Lubań – Gryfów – Jelenia Góra – Świdnica. Pozwoliło to również Niemcom na złapanie drugiego oddechu i przegrupowanie.
Z rejonu Grodkowa i Lewina Brzeskiego wyszła grupa północna która w szybkim tempie sforsowała opór niemiecki i przejęła kontrolę w okolicy Nysy Kłodzkiej i Ścinawy Niemodlińskiej. Jak się okaże wkrótce dowództwo niemieckie potrzebowało aż trzech dni na zrozumienie intencji Rosjan.

Tymczasem w Breslau podobnie jak rok temu w Warszawie, pragnienie życia za wszelką cenę, miesza się z rezygnacją, apatią i poddaniem nadziei. Ilość odbierających sobie życie w pułapce Festung Breslau jest jednym z czynników różnicujących akty zagłady obu miast. W Breslau każdego dnia 300 osób potrafiło popełnić samobójstwo, nie znajdując innego sposobu na ucieczkę w dramatycznej sytuacji, kiedy wewnętrzna emigracja była niewystarczająca. Jednocześnie pod ciągłym ostrzałem i w niepewności o kolejny dzień wypełniony rytmicznymi oddechami, ludzie pragnęli zachować siebie i nie stracić nic z życia które mogło się skończyć za chwilę. Dzisiaj ksiądz Peikert udzielił 12 ślubów. Wziął udział w manifeście jaki człowiek stawia przeznaczeniu, wbrew logiki prawom. Jednak uwaga! Nowożeńcami byli niewolnicy, pozbawieni praw i godności, ludzie traktowani gorzej niż zwierzęta domowe. Ich manifest tym mocniej godził w próbę ubezwłasnowolnienia i uprzedmiotowienia jaki Niemcy chcieli zafundować wszystkim Polakom, Czechom, Węgrom i Francuzom, szczególnie tym którzy dzisiaj stali ramię w ramię na ślubnym kobiercu. Pełni miłości i marzeń.
Peikert poznał dzisiaj pełnię okrucieństwa warunków życia niewolników w szkole przy Hauke Bossaka. Nie było mu dane zejść do opisywanego już w naszym dzienniku piekła podziemnego ambulatorium. Jako Niemiec, niezależnie od skrywanej na kartach pamiętnika krytycznej opinii trafiłby do jednego z 10 szpitali lub 16 lazaretów organizowanych w kinach, domach handlowych, szkołach, winiarniach, piwiarniach, gmachach pocztowych, klasztorach i schronach podziemnych.

Dowództwo radzieckie zaczyna opracowywać nową koncepcję ataku, dzisiaj natarcie od zachodu jeszcze nie jest przesądzone.[tom]

### 17 marca

Dla jednych 17 marca kojarzyć się będzie z dniem św. Patryka i pijackim zaśpiewem w irlandzkim stylu, dla innych z rocznicą odezwy wydanej w Breslau przez Fryderyka Wilhelma III „An mein Volk” (Do mojego narodu) z roku 1813. Jeszcze inni traktują 17 dzień marca jako 70 rocznicę śmierci Heinza Gustava Lübberta, z 9 kompanii SS III batalionu pułku Schulz, który nie przeżył nawet 23 lat. Ksiądz Peikert towarzyszył mu w ostatniej drodze wykazując się wyjątkową ckliwością.
„(…)Wczesnym rankiem jest mglisto i pada deszcz. W ciągu przedpołudnia rozpogadza się jednak i chociaż dmie zimny wiatr, to jednak dzień jest znośny. O godz. 7 znów wiele obecnych na mszy św. i znaczna ilość komunii. O godz. 9.30 pobłogosławiłem pięciu zmarłych, których złożono w jednym grobie. Każdy z nich ma jeszcze trumnę. Następnie błogosławię poległego żołnierza, młodego chłopca, którego dopiero co przyniesiono na marach. Jego młoda twarz srodze poraniona. Grobu jeszcze nie wykopano. Pobłogosławiłem go. Msza św., którą jutro będę odprawiał, będzie za poległych z naszego cmentarza bohaterów.(…)”
Dla znacznej większości, dzisiejszy dzień kojarzyć się będzie z 70 rocznicą zmiany jak zaszła we Wrocławiu. I choć w 1945 r. obywatele miasta Breslau nie zdawali sobie sprawy z tego co będzie jutro, nie wspominając o tym co za rok, miasto na ich oczach zmieniało swoją konstrukcję na zawsze. Przewartościowaniu ulegały także niepodważalne dotąd pojęcia i symbole.
„(…)W ciągu całego dnia otrzymuję raz po raz wieści o furii niszczenia, która ogarnęła nasze dowództwo we Wrocławiu i w ogóle w całej Rzeszy. Tak tędy Webskystraße (Zgodna), Brockauerstraße i wewnętrzną stronę Tauentzinstraße opróżnia się z mebli i wszelkich sprzętów domowych. Przed oczami mieszkańców trwa popis obłędu niszczenia, który trudno opisać. Bez powiadomienia przymusowo ewakuowanych, znajdujących się jeszcze we Wrocławiu, wpada się do domów, wyrzuca na ulicę wszystkie stojące jeszcze meble, naczynia, obrazy i inne sprzęty domowe. Także przedmioty kultu religijnego, pamiątki rodzinne, tak drogie każdemu, wszystko leci na ulicę, m. in. także cenna obecnie bielizna. Na ulicy wszystko zlewa się paliwem i wnet ogień strzela ku górze. Prawdopodobnie ta strona ulicy ma służyć za schronienie walczącym żołnierzom. Linia ta bowiem ma się stać wewnętrzną linią walki. Unoszą się więc nad miastem kłęby dymów z olbrzymich stosów zapalonych sprzętów, odzieży, pamiątek. Jak okiem sięgnąć ku Kaiserbrücke, widać już od poniedziałku buchające słupy dymu, ze spalonych domów, które teraz zostaną wysadzone w powietrze, aby na miejscu najpiękniejszej części miasta móc położyć pas startowy. Zaprawdę, tutaj militaryzm osiąga swój szczyt. To obłęd niszczenia. Praca ta tak demoralizuje naszych żołnierzy, że cudze mienie traktują poniżej wszelkiej krytyki, uważając, że tak czy owak wszystko zostanie zniszczone. Zawsze nazywałem ten ruch nihilizmem, ale u kresu jest też nicość. Wartości materialne i duchowe depcze się tu nogami.(…)”
Tańcząc na wulkanie obrońcy twierdzy nie wiedzieli że coś co kilka dni temu było tylko domysłem, zaczyna przybierać realny kształt. Krystalizuje się koncepcja ataku od zachodu. Właśnie dzisiaj, myśl pierwotna dojrzała. Majewski tak opisuje tyle samo ambitny co nierealny plan dowództwa radzieckiego :
„(…)Zadaniem pierwszego etapu natarcia miało być zdobycie mającego duże znaczenie operacyjne lotnictwa na Gądowie i zlikwidowanie całego zachodniego odcinka obrony „Festung Breslau” na linii Ślęzy. W drugim etapie oddziały radzieckie, nacierając wzdłuż dzisiejszej ulicy Legnickiej, zdobyć miały śródmieście Wrocławia, zadając zdecydowany cios załodze „twierdzy”. Pomocnicze uderzenia przewidywane były również od północy i wschodu.(…)”
Nie wiadomo w ilu procentach Głuzdowski liczył na powodzenie operacji zachodniej, jednak biorąc pod uwagę, że liczebność większości batalionów piechoty spadła do 40-50 osób, a w kompaniach strzeleckich zostało po 8-15 żołnierzy, plan wydawał się mało realny. Gdyby nie uzupełnienie w trzeciej dekadzie stanów o przybyłych rekonwalescentów i byłych pracowników przymusowych radzieckiego pochodzenia. O skutecznym ataku można było jedynie marzyć w pijackim śnie z okazji dnia św. Patryka.
Tymczasem z dala od Breslau dzisiaj, dwa dni po rozpoczętym natarciu Armii Czerwonej, Hans von Ahlfen zaprasza nas na lekcję umierania w okolicach Głogówka w iście bohaterskim, niemieckim stylu.
„(…)W czasie obrony wyróżnił się szczególnie dywizjon dział szturmowych pod dowództwem doświadczonego i dalekowzrocznego kapitana Lederera, a także pułk artylerii dowodzony przez znakomitego pułkownika Kiewitta. Pułk ten walczył niezmordowanie i z kilkoma bateriami wytrwał w rejonie Pokrzywnicy aż do kapitulacji. Niszcząc bezpośrednim ostrzałem i częściowo w walce wręcz liczne czołgi, zatrzymał zrazu dalszy marsz wroga. Także jedno z sowieckich źródeł z uznaniem mówi o zaciekłym oporze w tamtym rejonie. Mimo to, wskutek przełamania naszych linii dalej na południe przez wroga, który już 17 marca przystąpił do przekraczania Osobłogi pod Głogówkiem, pierścień wokół dywizji został zamknięty. Wspólnie z częścią 18. Dywizji Grenadierów Pancernych SS, która do niej dołączyła, dywizja została zepchnięta na północny zachód w rejon na północ od drogi Koźle - Głogówek - Prudnik. Po stanowiskach dowodzenia dywizją w Walcach.(…)”

### 19 marca


Georges André, francuski curler, bobsleista (ur. 1876) nie pisać
Marceli Callo, francuski męczennik, błogosławiony (ur. 1921) nie pisać

19 marca, poniedziałek
Musiał w końcu nadejść taki dzień kiedy kościół przy Traugutta stanie się samotną wyspą, jedyną nie zniszczoną świątynią w mieście. Kiedyś musiało nadejść dzisiaj.
„(…)Kościół Św. Maurycego jest obecnie już jedynym nie zniszczonym kościołem we Wrocławiu, jeśli nie liczyć ran, które odniósł zwłaszcza od pocisków z broni pokładowej. Mamy wielką nadzieję w miłosierdziu Bożym, że za przyczyną naszego ślubowania i naszych gorących próśb zachowa bez szkody nasz kochany duchowny dom ojcowski. Jestem przekonany, że tylko siłom nadprzyrodzonym trzeba zawdzięczać, że nasza świątynia dotychczas przetrwała. Gdyby w grę wchodziły czynniki naturalne, ten święty dom byłby tak samo zniszczony jak inne.(…)”
Dzisiejszy dzień jest również szczególny z innego powodu. Oto polskość w tym niemieckim mieście po raz pierwszy od wielu lat nie będzie kojarzona tylko z wypruwającą wnętrzności pracą. Dyrektywą Kwatery Głównej Naczelnego Dowództwa Armii Radzieckiej nr. 112001 z 19.03.1945 postanowiono włączyć w skład I Frontu Ukraińskiego polaków głodnych zemsty. 2 Armia Wojska Polskiego dowodzona przez generała Karola Świerczewskiego licząca 90700 żołnierzy, uzbrojona w 431 czołgów, 84 samochody oraz 1500 dział i moździerzy, miała wkrótce pomóc Rosjanom w zdobyciu Breslau.

Armię Waltera przekazano sobie z rąk do rąk. Dotychczasowy zwierzchnik w I Froncie Białoruskim zamienił się z marszałkiem Koniewem. Polska odsiecz miała wyruszyć na południe z rejonu Pomorza Zachodniego, więc natychmiast po otrzymaniu rozkazu z kwatery głównej, blisko 91 tysięcy żołnierzy wyruszyło by niebawem zobaczyć łunę nad palącym się miastem. Nie byli to żołnierze z pierwszej łapanki, mieli za sobą trudny szlak bojowy, Właśnie skończyli się cieszyć zdobytym Kołobrzegiem
„(…) Przypomniano sobie widocznie o nas. Żołnierze bez słowa bez słowa przystąpili do przeglądania broni, pakowania plecaków, sprawdzania ekwipunku. Pod wieczór dużo mówiło się o Wrocławiu. Sceptycy kiwali głowami, rysowali palcem na czole jednoznaczne kółeczka, kpili na potęgę. Wrocław? Bzdury. Zanim tam dojdziemy „fryce” poddadzą się, albo zginą pod gruzami. Bałtyk? Zgoda, Berlin? Zgoda, Wrocław? E…!
Po kilku godzinach wiedzieliśmy o Wrocławiu wszystko, Skąd? Nikt nawet nie próbował ustalić. A więc i we Wrocławiu bronią się doborowe oddziały, a wśród nich SS(…)” Wspominał podporucznik Ryszard Skała 1 Korpusu Pancernego.

Sowieckie jednostki dzisiaj nie próżnowały. 22 Korpus osiągnął ulicę Jesionową, Kamienną, Borowską, Sanocką, Lwowską, skrzyżowanie ulic Skwierzyńskiej i Szczęśliwej, południowy skraj placu Pereca i południowo-wschodnią stronę ulicy Grabiszyńskiej. Jednocześnie 74 Korpus zdobył Grabiszynek, w ten sposób połączył się ze skrzydłem 22 Korpusu. Na zachodzie również wrzało, 181 Dywizja Strzelecka opanowała Pracze Odrzańskie. Nowy wiatr zaczął pchać sowiecką łódź w przepastne, iskrzące głębiną ulice Breslau.[tom]

### 21 marca

21 marca, środa
Czy wojna w pierwszy dzień wiosny 1945 roku była straszna tylko w Breslau? Spora część rejonów które przed 1939 rokiem należały do Polski miała już nową, ludową administrację. Drobner przegotowywał się w Krakowie do objęcia Wrocławia a formowane Ludowe Wojsko Polskie robiło swoje. Szczególnie w kontekście masakry wrocławskiej i ludobójstwa nazistowskiego kłują w oczy rocznice taka jak dzisiejsza. 70 lat temu we wsiach Nowy Lubliniec i Stary Lubliniec 2 Samodzielny Batalion Operacyjny Wojsk Wewnętrznych dokonał masakry na ludności ukraińskiej, która odmówiła wyjazdu do Ukraińskiej SRR. Zamordowani ludzie spłonęli wraz z dobytkiem. Oko w oko, strzał i zapałka potarta o draskę. Ogień i cisza. Nad całą III Rzeszą dzisiaj również wznosiły się smugi dymu. Klapy luków bombowych alianckich samolotów właściwie się nie zamykały. Kolejna okrągła tragiczna rocznica masowej zagłady. Spadające bomby trafiają winnych, niewinnych, wszystkich.
Dzisiaj wiosenne niebo zasłoniło 7 tysięcy alianckich samolotów, zrzucono łącznie 12 tysięcy ton bomb, nigdy wcześniej w historii nie było tak ogromnej ofensywy powietrznej. Germania właściwie przestała istnieć. Prasa brytyjska poinformowała opinię publiczną o wczorajszej decyzji przewodniczącego komisji narodów zjednoczonych. Zgodnie z postanowieniem wypowiedzianym przez Raida w Izbie Lordów, Adolf Hitler będzie sądzony jak zwykły zbrodniarz. Karl Hanke również mógł szykować się na długą odsiadkę, jednak dzisiaj zupełnie o tym nie myślał, pewnie nawet nie myślał o Breslau. 21 dnia marca, militarnie bagatelizowane dramaty biednych ludzi ubierają osobiste szaty stając się cierpieniem ludzkości.
„(…)Niedługo potem przychodzi do mnie para małżonków w podeszłym wieku, kobieta niewidoma, a mężczyzna ciężko chory. W tym nalocie na urząd pocztowy straciła życie ich córka, jedyna podpora ich starości. Tylko resztki po niej zostały, ciało jej rozerwało na strzępy. Tu leżały włosy, tam noga, gdzie indziej znów wnętrzności, tak że nie da się zebrać jej szczątków i wystarczy trumienka dziecięcą, by pomieścić rozdarte ciało tej 47-letniej kobiety: Właśnie przejeżdżał tamtędy wóz z czterema żołnierzami. Koń został zabity. Jednego żołnierza odrzuciło pod dom nr 1 przy Alexanderstraße, który zaraz potem zwalił się na niego, grzebiąc go pod gruzami. Pozostali trzej towarzysze także zginęli. Młoda kobieta z grona krewnych tego dziadka i wnuczki jęła miotać głośne przekleństwa na obecnych władców, nazywając ich mordercami i zbrodniarzami, tak że słyszeli to wszyscy obecni, również żołnierze zajęci grzebaniem swoich towarzyszy. Wojna totalna ma to do siebie, że straty wśród ludności cywilnej są dziś chyba większe od strat w wojsku.(…)”
Nasilenie walk na południu które przypadło na pierwszy dzień wiosny, przyniosło przesunięcie pozycji radzieckich do zespołu bloków mieszkalnych położonych pomiędzy ulicami Komandorską, Wielką, Trwałą i Szczęśliwą. Niemiecka obrona została umocniona w obrębie drugiej zapasowej linii obrony, podobnie jak w Głogowie sercem miasta była starówka najbardziej strzeżona. Przygotowane zostały nasypy kolejowe od mostu w pobliżu Wrocław – Popowice po Dworca Głównego, dalej wzdłuż torowiska w kierunku Brochowa. Barykady broniły wiaduktów przy Grabiszyńskiej, Sudeckiej, Skwierzyńskiej, Zielińskiego, Powstańców Śląskich, Komandorskiej i Borowskiej.
Warto pamiętać, że dzisiaj ulica Grabiszyńska właściwie do poziomu Pereca zostało opanowane przez Rosjan. Pod naporem radzieckich żołnierzy, Niemcy – głównie z Volkssturmu opuścili Szpital św. Elżbiety dewastując jego wnętrze. Widać jest to degrengolada która opanowała już większość niemieckich obrońców.
Wandalizm, kradzieże i nowy element tego tragicznego obrazu, seksualna wyżywka zakrapiana mocnym alkoholem nie ma nic z heroizmu, raczej przypomina upadek.
„(…)Raz po raz donoszą mi o wandalizmie, z jakim wojsko niszczy urządzenia i sprzęty domowe pozostałe w przymusowo opróżnionych mieszkaniach. Żołnierze włamują się do zamkniętych mieszkań, przeszukują wszystkie schowki, kradną, co się da, zwłaszcza przedmioty wartościowe. Pozostawioną bieliznę wywlekają ze schowków, rozrzucają ją po pokojach i brudzą. Nic w mieszkaniach nie ostoi się przed ich rękami i spustoszeniem. W bunkrach i piwnicach odprawiają się orgie wyuzdanej rozpusty. Ladacznice i prostytutki mają dobry sezon, gdyż alkoholu dla tych schadzek jest pod dostatkiem. Oto deprawacja narodu i wojska, które przez 12 lat doprowadził do rozkładu narodowosocjalistyczny światopogląd. Domine dona nobis pacem! Rozkaż, a ustaną dni utrapienia, o Panie. Tak wzdychała dusza, gdy szukała posilającego spokoju i nie znajdowała go(…)”
Zbiegło się to w czasie z wycofaniem z południa Wrocławia pułku Mohr, proces ten rozpoczął się już około 5-15 marca. Stopniowo kontrolę nad południem przejmował SS Besslein. Mohr musiał odpocząć na zachodzie gdzie jak przewidywał dowódca pułku wkrótce zrobi się gorąco.
Rejon dzielnicy naukowej wchodzi w epilog destrukcji. Dzisiaj Pekert zanotował:
„(…)Tam gdzie kiedyś ciągnęła się najpiękniejsza ulica Wrocławia z pięknymi skwerami, gdzie wyższe sfery miasta miały swe okazałe domy, gdzie wspaniałe kościoły podkreślały piękno panoramy miasta, sterczą dziś okopcone szczątki spalonych budynków. Olbrzymie zwały gruzów zalegają szeroką przestrzeń od Kaiserbrücke do Fürstenbrücke, a wśród zwalisk na tym rozległym terenie pracują niezliczone masy ludzi niby rój mrówek. Pracują dniem i nocą, aby ten olbrzymi plac przekształcić w lądowisko. Ileż ofiar kosztować będzie ta praca, którą ustawicznie przerywa ogień broni pokładowej i bombardowanie rosyjskich samolotów(…)”
Tymczasem Walter Świerczewski i jego 90 tysięcy żołnierzy maszerują nocą na południe. Czy pomogą towarzyszom?[tom]

### 22 marca

22 dzień marca podobnie jak dzień wczorajszy był bardzo dynamiczny. Naloty które rozpoczęły się wczoraj dzisiaj miały swoją kontynuację. Celem latających fortec były niemieckie fabryki. W odległym od Wrocławia Kairze siedem krajów członkowskich założyło nową organizację Ligę Państw Arabskich. Dla nich II Wojna Światowa już się skończyła, rozpoczął się długi czas budowy i współpracy. Pogranicze wschodnie podobnie jak wczoraj przyniosło kolejne ofiary. Tym razem z rąk bojowników UPA zginęli Polacy. We wsi Uhnów niedaleko Rwy Ruskiej zginęli Michał Kielar, Mikołaj Kielar, Stanisław Kucharski, Piotr Kijanka, Jan Stelmach, Franciszek Kania i Antoni Kania.

Zachód Kraju wciąż był areną wojny totalnej. Trwało ciężkie oblężenie Szczecina, które dzięki zachowanej kronice można odtworzyć. Biorąc pod uwagę, ze zarówno w Stettin ja i w Breslau podobne typy wojsk brały udział w walkach, kronika jest świetnym rozwinięciem dramaturgii opisywanej prez nas w dzienniku.
W Sopocie radziecka kampania osiągnęła dzisiaj brzeg morza przy ujściu Swelinii. Dwóch pierwszych żołnierzy wysyła drogą morską butelkę z wiadomością do Rokossowskiego.
„(…)W tym samym czasie w willi przy Bülowalle 12 (Mickiewicza), znany kolekcjoner dzieł sztuki Carl Cords i jego gospodyni Kathe Fröhlih zdążyli się już pożegnać z nauczycielem Horstem Schrödterem, przyjacielem obojga. Dwa lata wcześniej Cords przekazał do muzeum we Frankfurcie, zapakowaną do 79 skrzyń, swoją kolekcję chińskiej sztuki. W sopockiej willi pozostały jedynie zbiory sztuki indonezyjskiej. Teraz Cords żałuje, że nie wyjechał z miasta w lutym, gdy miał taką możliwość. Kathe zażywa truciznę. 65-letni Cords robi to samo. Gospodyni umiera jeszcze w nocy. Cords, który zażył noszoną w pierścieniu chińską, wolno działającą truciznę, pozostaje w agonii, gdy do mieszkania następnego dnia wpadają krasnoarmiejcy. Rabują co się da, z Cordsa ściągają ubranie i dobijają strzałem z karabinu. Wszystkie eksponaty z indonezyjskiej kolekcji znikają.(…)”
Czwartek w Breslau kojarzyć się może z kolejnymi nalotami i wciąż rosnącym niezadowoleniem ludności cywilnej, opór o którym już wielokrotnie wspominaliśmy budzi się w narodzie niemieckim powoli, wydaje się, że musi dojrzeć do postaci dojrzałej dużo dłużej niż wśród Polaków. Ksiądz Peikert napisał dzisiaj:
„(…)Oburzenie ludności na straszliwą furię zniszczenia przez nasze wojsko stale wzrasta. Zbyt okropne jest bowiem dzieło zniszczenia, które się tutaj spełnia. Szał niszczycielski niemieckiego państwa wandali zhańbił po wszystkie czasy imię tego plemienia. Adolf Hitler i jego generałowie zepchnęli znów żołnierza niemieckiego do poziomu wandala, a imię niemieckie zhańbili znów przed całym światem, czyniąc z Niemca barbarzyńcę. Nie Rosjanin podpala domy i wznieca w nich ogień, lecz żołnierz niemiecki. To, co się stało na południu miasta, dzieje się obecnie w jego wschodniej części. Owa furia niszczenia objęła już Webskystraße i Tauentzienstraße, święcąc prawdziwą orgię burzenia. Między innymi podpalono wczoraj tzw. zameczek Webskiego, Urząd Stanu Cywilnego II. Dom ten był zbudowany przez księcia biskupa Schaffgotscha w latach osiemdziesiątych XVIII stulecia
w najszlachetniejszym stylu rokoko. Był dlatego jako dzieło sztuki pod ochroną konserwatora
prowincji i zachował się niemal całkowicie w swojej pierwotnej postaci. Wczoraj wieczorem
zaczerwienione niebo na wschodzie miasta było sygnałem wandalizmu naszego dowództwa. Bezapelacyjnie wysiedla się stamtąd ludność, jak poprzednio na południu i południowym wschodzie. Z największym pośpiechem wyłamują drzwi pokoi, szaf i szuflady, plądrują i rozkradają wszystko, co tylko można, całą resztę wyrzucają na ulicę z prawdziwym cynizmem, by tam w gigantycznych ogniskach puścić wszystko z dymem. Co za ohydny, rozkład zasad moralnych naszego narodu!. Żołnierz niemiecki czyni dziś to, czego nie robił 30 lat temu.(…)”
Nastroje mieszkańców podsycają ulotki redagowane przez opozycję, bądź też przez samą Armię Czerwoną. Rozrzucane w dużej ilości trafiają na bardzo podatny grunt.
„Teraz albo nigdy!
Niemieccy żołnierze i oficerowie!
Nadszedł moment, w którym musicie ostatecznie zadecydować o własnym losie i o losie
waszych żon i dzieci.
Teraz albo nigdy!
Podczas styczniowej ofensywy z r. 1945 Armia Czerwona posunęła się naprzód od Warszawy
do Frankfurtu n. O., od Sandomierza do Wrocławia, od Tarnowa do Raciborza. Wojska
sowieckie zajęły niemal całe Prusy Wschodnie, wdarły się głęboko na Śląsk, do Brandenburgii
i na Pomorze, przekroczyły szerokim frontem Odrę i znajdują się u granic Saksonii, w połowie
drogi z Wrocławia do Drezna.
Huk ciężkiej artylerii rosyjskiej słyszy się już w Berlinie.
Niemiecki Wehrmacht poniósł klęski nie do odrobienia. Nie ma takiej siły, która byłaby
w stanie powstrzymać zwycięski pochód Armii Czerwonej. Kto stawia opór, będzie bezlitośnie zniszczony.
W Prusach Wschodnich i w Poznaniu Armia Czerwona dobija tuziny odciętych i okrążonych
dywizji niemieckich.
Tylko w jednym jedynym dniu, 3 lutego, zniszczono w lesie na wschód od Frankfurtu n. O.
dużą grupę zamkniętych w kotle wojsk niemieckich.
Niemieccy szeregowcy i oficerowie!
Hitler utracił Prusy Wschodnie, najważniejszą twierdzy j bazę żywnościową Niemiec.
Hitler utracił Śląsk, najważniejszy arsenał Niemiec.
Hitler utracił w Brandenburgii i na Pomorzu najważniejsze węzły komunikacyjne, łączące ze
sobą południowe i pomocne Niemcy.
Niemiecki front wschodni załamał się.
Każdy z was widzi teraz wyraźnie, że Hitler przegrał wojnę ostatecznie i że kontynuacja
przegranej wojny stała się jego prywatną sprawą: pragnie on odwlec godzinę swojej zagłady
i ciągnie was z sobą do grobu.
Nie macie możliwości odwrotu, śmierć doścignie was wszędzie.
Zwlekanie i stawianie oporu oznacza samobójstwo, i to tak krótko przed końcem wojny, gdy
przecież już za kilka miesięcy wszyscy jeńcy wojenni powrócą do swoich rodzin. Nadeszła pora działania.
Teraz albo nigdy!
Poddajcie się Armii Czerwonej przy najbliższej okazji. Tym przyśpieszycie koniec wojny,
uratujecie wasze życie i zachowacie waszą ojczyznę przed zniszczeniem.
Zdecydujcie się!
Teraz albo nigdy!
Ulotka ta stanowi przepustkę dla nieograniczonej liczby niemieckich szeregowców i oficerów,
którzy poddadzą się Armii Czerwonej.”
Wspomniane wczorajsze oburzenie Pekierta na seksualną przemoc niemieckich żołnierzy potwierdza Ernst Horning, który określił zachowania żołnierzy jako „Zdeprawowane i definitywne obniżenie standardów moralnych oraz hamulców psychicznych. Orgie w którym głównym priorytetem były kobiety i alkohol oraz przelewający się puchar żądzy prowadziły do odurzenia”
Hendrik Verton – SS-man z Besslein w swoich wspomnieniach pozostawił tak zwanemu „odpoczynkowi w boju” sporo miejsca. Pisał bardzo sugestywnie o „Fortecznych Lolitach” i „Karbolowych Myszkach” Kobiety i dziewczynki które pełniły rolę prostytutek miały od 16 do 35 lat. Verton ze zrozumiałych powodów umniejsza rangę seksualnej przemocy której był autorem, traktując zachowanie własne i swoich kolegów jako nieodzowną część wojny. Kobiecą powinność. Zmanipulowane wspomnienia z pewnością nie oddają tragizmu położenia tych biednych dziewczyn, jednak pomiędzy słowami można zrozumieć co się wydarzyło w niejednej piwnicy i na posterunku Festung Breslau. Verton pamięta kobiety jako infantylne i szukające wsparcia, zupełnie zapominają o konieczności pożywienia i upodleniu do którego głód może prowadzić każdego, szczególnie jeśli w jakiejś norze czeka głodne dziecko. Tak czy inaczej odpowiedzialność za wykorzystywanie kobiet tak na wojnie jak i w czasach pokoju zawsze leży po stronie mężczyzn, i nie jest ważne czy żołnierz mówi śpiewającą ruską mową, czy twardo akcentowanym językiem Goethego.
„(…)Krótkie wizyty przyjaciółek, chociaż stanowczo zabronione przepisami fortecy, były w rzeczywistości dozwolone nawet na przednich liniach frontu. Dziewczyny uparte i kochliwe nosiły długie płaszcze wojskowe jako kamuflaż dla śmiałych wizyt u wybranego wojaka na jego posterunku. Pomijam oczywiście groźbę bycia złapanym na gorącym uczynku. Koledzy nie zwracali uwagi i spoglądali w innym kierunku(…) Oczywiście były przeciwieństwa i paradoksy. Jedni żołnierze byli zaangażowani w krwawych walkach o każdy dom, a ludność [przygniatał nieznośny ból cierpienia w szpitalach wojskowych. W tym samym czasie, być może parę budynków dalej, koledzy tańczyli „pierścień z róż”(…)”[tom]

### 25 marca

25 marca, niedziela
Podczas gdy na zachodzie kolejne kamienice i ludzkie życiorysy kończyły swoją podróż, w Warszawie rozegrano dzisiaj pierwszy powojenny mecz piłki nożnej. W Stolicy która dopiero skończyła dogasać mieszkało wówczas ok. 400 tysięcy ludzi, spora część z nich przyszła na umówione spotkanie futbolowe. Mecz rozegrano na dawnym stadionie AZS w Parku Skaryszewskim. Naprzeciwko siebie stanęły czarne koszule z Polonii i zawodnicy Okęcia, którzy na mecz przyjechali furmanką. Sędzią tego historycznego pojedynku był Alfred Nowakowski. Sam mecz skończył się remisem 3:3 dla Warszawiaków.

Wojna to okres skrajności które w dziwnej pętli czasoprzestrzennej występują w tym samym momencie. Podczas gdy piłkarze w Warszawie po raz pierwszy od 1939 roku rozgrywali wolny mecz, w tym samym czasie w okolicach Cedyni wojska polskie i radzieckie rozegrały pierwszą połowę własnego pojedynku. 45 minut trwał ostrzał artyleryjski pozycji niemieckich. Natarcie rozpoczęło się dokładnie o 16.45, rozpoczęło to ostatecznie uporanie się z siłami niemieckimi które szykowały się do wsparcia Berlina. Natarcie trwało 2 dni i skutecznie umożliwiło przejęcie panowania nad przyczółkiem pomiędzy Osinowem Dolnym i Starym Kostrzynkiem.

Przysłowie na 25 marca 1945 roku było tyle samo prorocze co straszne. "Gdy w niedzielę męki pańskiej słotno jest o świcie, wiele żyta tego roku gospodarz nie zmiecie" Dzisiejszy dzień miał potwierdzić ludową mądrość i oznaczał, ze po długich latach wojny po tygodniach ciężkich walk w Breslau nadal nie będzie zbiorów które zaspokoiłyby głód umęczonych ludzi.

We Wrocławiu o 16 nikt w piłkę nie grał. Za to Niedziela Palmowa przyciągała mistycyzmem do kościoła wielu wiernych. Ksiądz Peikert miał dzisiaj pełne ręce roboty.
"(…)Jest teraz godz. 16 po południu. Idę do kościoła słuchać spowiedzi, bo potem o godz. 17 jest msza wieczorna. Odbywam swoją Drogę Krzyżową i odmawiam przy tym bolesną cząstkę różańca. Ileż to ludzi kroczy teraz po cichu swoją własną drogą krzyżową. Teraźniejsze cierpienia prowadzą ich ku Temu, który niósł najcięższy krzyż, grzechy i cierpienia wszystkich ludzi; w Jego Krzyżu jest nasza moc ku dźwiganiu naszego własnego wielkiego krzyża. Jego Krzyż jest nam pociechą w naszym przeogromnym cierpieniu i męce. Po Drodze Krzyżowej czeka na mnie już znów tak wielu penitentów, że do mszy św. nie mogę skończyć. O godz. 17 jest wieczorna msza, na której frekwencja jest bardzo duża. Rozdzielam przeszło 50 komunii św. Następnie codzienne nabożeństwo błagalne z modlitwą wieczorną i błogosławieństwem sakramentalnym.(…)"
Pod datą 25 marca zapisał także coś bardzo znamiennego dla własnych rodaków
Tymczasem bomby spadły dzisiaj na Nadodrze, które podobnie jak okolice ulicy Grabiszyńskiej również nie były tego dnia spokojne. 218 Dywizja pułkownika Jaroszenki uderzyła dzisiaj na kompleks budynków zakładów Junkersa, położonych pomiędzy ulicą a linią kolejową prowadzącą do Jaworzyny Śląskiej.
Wiosna i powiew nowego ożywczego powietrza skłonił do refleksji także zatwardziałych SS-manów jak Hendrik Verton"(…)Zbliżała się Wielkanoc i przemknęła chłodna zimowa pogoda. Warstwa wcześniej białego puchowatego śniegu pokrywająca gruzy Breslau, stała się teraz brudna, czarna. Oblężone miasto przez ostatnich dni było niezwykle spokojne. Było tak jakby nowo przebudzona "matka natura" powiedziała "Stój!" okropnościom wojny(…)"
Egzystencjalnych rozważań nie mieli spadochroniarze, przebywający w okolicy ulicy Grabiszyńskiej
"(…) Bolszewicy stawiali zaciekły opór, zwłaszcza że sami tej samej nocy(…) przygotowywali cały batalion do ataku. Na tym w całości liczącym tylko 30 x 30 m placu było to krwawe żniwo, gdzie bolszewicy poza 82 szt. broni maszynowej, 12 zamontowanymi miotaczami ognia, 10 000 szt. amunicji strzeleckiej stracili ponad 200 zabitych i dużą ilość różnorakich materiałów. (…)Z nie wzruszonym zdecydowaniem spadochroniarze wraz z nacierającymi towarzyszami z innych batalionów kontynuują kontratak, aż jeszcze tego samego dnia odtworzona została w większej części zasadnicza rubież obrony przed gniazdem. Ta część akcji wcale nie była łatwiejsza, gdyż trzeba było pokonać płaską jak stół wolną przestrzeń, która z wielu stron była silnie ostrzeliwana przez przeciwnika.
Najgorsze było oddziaływanie czołgów nieprzyjaciela, które początkowo uniemożliwiały nam odbicie ostatniego odcinka okopów. Dopiero następnego ranka po nowym ataku grupy uderzeniowej udało się w pełni odtworzyć poprzednie położenie. Od tej chwili stara rubież obrony wraz z umocnieniami na północy Wrocławia znalazła się ponownie w naszych rękach.
Dowódca spadochroniarzy, wysoki, jasnowłosy major gdzieś z Meklemburgii, powiedział o tej akcji: Że odbijemy północny filar naszej twierdzy, było mi wiadome. Ale z jaką siłą będą szturmować i fanatycznie jak tygrysy rzucą moi spadochroniarze się odważnie na bolszewików, sam bym nigdy nie przypuszczał i to powoduje, że z moich chłopaków jestem jeszcze bardziej dumny!(…)"[tom]

komentarze!

### 27 marca

W paradygmacie prawdy próbuje znaleźć uzasadnienie i go nie znajduję. Czy ktoś ich zmuszał do przyjęcia takiej postawy, czy teraz ich cierpienie jest większe niż cierpienie milionów przed nimi? Tylko dlatego że znaleźli się w kleszczach bezsilności, po ludzku szkoda mi tych ludzi, jednak Peikert po raz kolejny prowokuje do zadania pytania o relatywizm.
„(…)Żyli w spokoju na tej ziemi, nauczyli się języka gościnnego państwa, które ich przyjęło, cieszyli się swobodą i mogli też pielęgnować swą kulturę narodową. I oto obłęd narodowego socjalizmu wyrwał ich kłamliwymi obietnicami z własnej roli z powrotem do Rzeszy. Potem dano im zrabowane gospodarstwa chłopskie i sklepy w okupowanej Polsce i Rosji; Z mieniem tym czuli się nieswojo, a teraz wskutek ostatniej wielkiej ofensywy rosyjskiej zostali ponownie wypędzeni i tułają się bez dachu nad głową. Powiedzieli mi, że nie mają możliwości ani czasu chodzić do kościoła. W każdą niedzielę muszą ciężko pracować od świtu do nocy, a nawet w nadchodzącą Wielkanoc nie będą mogli uczestniczyć w nabożeństwie(…)”
Czy odpowiedzialność za wybory można zawsze zrzucić na ideologię, zupełnie zapominając o osobistych pobudkach? Ileż to wielkanocnych świąt ci którzy zostali sprowadzeni do rangi niewolników przeżyli? Ile upodleń i eksterminacji z rąk krajanów proboszcza?
27 dzień marca jest przynajmniej na razie maksimum odkształcenia, za chwilę pęknie materia i wysypie się struktura. Także w parafii Maurycego utrata wiary idzie w parze z przerażeniem
„(…)Gdy wracam z cmentarza, napiera na mnie na ulicy, dokądkolwiek bym poszedł i gdziekolwiek bym się zatrzymał nieszczęście całej parafii i jak potężna fala morska usiłuje mnie przytłoczyć. Wszędzie łzy i płacz, że własny dom trzeba opuścić, udać się w nieznane, obce strony na tułaczkę i jeść chleb obczyzny. (…)”
Intensyfikacja kolportowanych ulotek zwiększa się wraz z postępowaniem działań wojennych. Dzisiejszego dnia na Breslau spadły trzy rodzaje, każda inna redagowana przez innego człowieka. Jednak przesłanie jest bardzo czytelne
„Do załogi i ludności okrążonego Wrocławia!
Krzyż Rycerski dla kata Hankego.
Hitler odznaczył Krzyżem Rycerskim swą kreaturę, gauleitera Śląska, zbrodniarza wojennego,
Hankego.
Okrążeni we .Wrocławiu żołnierze i oficerowie niemieccy, jak i mieszkańcy miasta znają
dobrze „zasługi” tego pana, którego teraz Hitler pasuje na rycerza.
Hanke dał na zbrodniczy rozkaz Hitlera spustoszyć Śląsk, zrujnował ekonomicznie setki tysięcy Niemców, a teraz każe zniszczyć jedno z najpiękniejszych miast niemieckich, Wrocław,z wszystkimi jego fabrykami, przedsiębiorstwami handlowymi i domami.
Hanke na zbrodniczy rozkaz Hitlera pozbawił setki tysięcy rodzin żołnierskich dachu nad
głową i zrabował im ostatni kęs chleba. Przez ewakuację zmienił Wasze rodziny w gromadę
żebraków i rozproszył je po całym kraju, gdzie nie znajdują ani schronienia, ani pożywienia.
Hanke na zbrodniczy rozkaz Hitlera niszczy bez reszty męską ludność Śląska, a przede wszystkim Wrocławia, zapędzając starców i chłopców do batalionów Volkssturmu i wydając ich na pewną zagładę w walkach ulicznych.
Hanke na zbrodniczy rozkaz Hitlera wprowadził dla załogi i pozostałej w mieście ludności
Wrocławia rządy bezwzględnego terroru; przywiódł już setki mieszkańców miasta jak też
żołnierzy i oficerów załogi do szubienicy. Miał więc kat Hanke wszelkie warunki, aby otrzymać Krzyż Rycerski od arcykata Hitlera. Jednak dni Hankego, jak też dni wszystkich innych nazistowskich hersztów i całego reżimu hitlerowskiego są policzone.
Armia Czerwona przybyła do Niemiec, żeby odprawić surowy sąd nad zbrodniarzami
wojennymi i zniszczyć narodowy socjalizm.
Dokądkolwiek by uciekł Hanke po wyniszczeniu jeszcze dziesiątków tysięcy niemieckich żołnierzy i mieszkańców Wrocławia, nie ujdzie sprawiedliwej kary.
Żołnierze okrążonej załogi! Wrocławianie!
Hitler nie ufa swoim generałom, dlatego przekazuje władzę dowodzenia swoim nazistowskim łotrom. Pierwsza kreatura hitlerowska Himmler dowodzi obecnie wojskami niemieckimi na Pomorzu. Drugi nazistowski szubrawiec Goebbels objął obronę Berlina. Trzeci Hanke wiedzie ku zagładzie Wrocław wraz z ludnością. Ale wszyscy ci panowie są tylko dopóty bohaterami, dopóki inni za nich walczą. Dowódca Volkssturmu w Prusach Wschodnich, gauleiter Erich Koch, który przez dwa lata plądrował Ukrainę, uciekł z kotła królewieckiego, zgubiwszy uprzednio setki tysięcy Niemców w Prusach Wschodnich. W obawie przed zemstą narodu niemieckiego Hitler poczuł się zmuszony do powieszenia tego swego ulubionego wychowanka. Samolot Hankego stoi też już w pogotowiu. Nie pozwólcie Hankemu wytracić załogi i ludności. Załatwcie się szybko z Hankem! Skończcie z Hankem, zanim on zrobi to z Wami! Zaniechajcie natychmiast oporu!
Złóżcie broń!
Wyślijcie Waszych parlamentariuszy!
Chodźcie do niewoli rosyjskiej!”
Co ciekawe opozycja zdaje sobie sprawę z tego o czym większość Wrocławian nie ma pojęcia. Hanke przygotowuje się do angielskiego wyjścia, jednak wizja okupacji dla ludzi którzy ostatnie sześć lat okupowali nie jest łatwa do przyjęcia.
Dla briofilów dzisiaj jest szczególna data, podpalony wczoraj browar Haasego przy Krakowskiej właśnie dogasa. Jeden z największych, własność Georga którego willa pełni dziś funkcję konsulatu niemieckiego przy ul Podwale. Haase był również właścicielem restauracji w Parku Południowym, magazynów na terenie hal przy ulicy Tęczowej. Przez pewien czas również browaru w Namysłowie. Georg Haase urodził się we Wrocławiu 21.11.1859, zmarł 15.01.1931 roku również we Wrocławiu w trakcie swojego barwnego życia, sporo pisał min. dzieło pod znamiennym tytułem „Gegen totale Alkoholabstinenz” czyli „Przeciw totalnej abstynencji”
Ostrów Tumski dzisiaj również wyglądał upiornie, ciężkie naloty zrobiły sporą ranę w tkankach miękkich Wrocławia.
„(…)Najbardziej dotknięty był Ostrów Tumski. Od czasu, gdy ostatni raz szedłem tą drogą, jeszcze się tu bardziej pogorszyło, mimo że stan poprzedni był już wystarczająco opłakany. Katedra otrzymała ciężki cios od bomby, która spadła na południową nawę boczną i przebiła ją. W plebanię kościoła Św. Krzyża również ugodziła bomba itd. Wyniosła budowla kościoła Św. Krzyża wygląda jak wdowa w żałobie. Nie można poznać już Wrocławia. Przychodzę do domu zmęczony i przybity. Odwiedziłem też klasztor NMPanny, gdzie na wszelki wypadek zapewniłem schronienie dla siebie i mojej gospodyni, pani Kirchner, która już od 23 lat z oddaniem prowadzi mi gospodarstwo domowe.(…)”[tom]

### 29 marca

Karl Theodor Sapper, niemiecki podróżnik, archeolog, geograf, etnograf, lingwista (ur. 1866) nie pisać

### tom

29 marca, czwartek
Za Majewskim i Sozańską, jak wspomina generał Józef Sankowski: "29 marca wszystkie jednostki 2 Armii osiągnęły nakazany rejon ześrodkowania w okolicy Trzebnicy. Weszliśmy w skład 1 Frontu Ukraińskiego. Przerzucając się od Żukowa z Pomorza do Koniewa pod Wrocławiem zrobiliśmy w ciągu 10 dni, tj. od 19 do 29 marca – 300km. Przez cały czas maszerowaliśmy tylko w nocy. Jak długo będziemy stać w tym rejonie nie wiedzieliśmy”

Autor wspomnień generał Sankowski kwaterował w Trzebnicy w którym zorganizowano sztab. Jednak sztab sztabem, ale dziewięćdziesiąt tysięcy ludzi zajmuje naprawdę sporo miejsca. Biorąc pod uwagę że w przeciętnej wsi w okolicach Trzebnicy mieszka około 1000 mieszkańców naturalnym jest pytanie, gdzie ci wszyscy żołnierze w kuricą na czapce się zmieścili. Zgrupowanie które rozpoczęło się dzisiaj na terenie powiatów trzebnickiego, wołowskiego, milickiego i oleśnickiego, zajęło wiele miejscowości.
8 dywizja piechoty zajęła: Łosice, Budziwojowice, Michałowice, Osolin, Dobra, Dobrzeń, Dobroszyce, Strzelce, Krakowiany. Sztab ulokował się w Kałowie.
9 dywizja piechoty zajęła: Kowale, Mieniaa, Ligota, Piękna, Pierwoszów, Skarszyn, Boleścin, sztab ulokował się w Machnicach.
7 dywizja piechoty zajęła: Koczurki, Jaźwiny, Masłowiec, Czeszów, Złotów, Skoroszów, sztab w Kuźniczysku.
5 dywizja piechoty zajęła Bukowiec, Kręsko, Jodłowiec, Uraz, Lubnów, Ciechłowiec, Wielką Lipę, sztab w Rościsławicach.
10 dywizja piechoty zajęła: Raki, Marzęcino, Krościnę Wielką i Małą, Dobrosławice, Kaszyce Milickie, Przedkowice, Ligotę, sztab w Sanicach.
4 brygada inżynieryjsko-saperska zajęła Siedlec.
Okolice koncentracji już od 25 marca po raz pierwszy zobaczyli żołnierze przybyli drogą kolejową z 10 samochodami artlerii. Wysiedli na Dolnym Śląsku w Grabownie Wielkim. Wczoraj dowódca artylerii 3 samodzielnego pułku moździerzy zameldował przybycie do Prusic. Najbliżej Wrocławia mieścił się sztab 5 dywizji piechoty. Zaledwie 12 kilometrów od granic miasta. Sztab zajął Trzebnicę:
„(…)Zaledwie 30 km – jak zanotowano w dzienniku bojowym 2 Armii – od rejonu koncentracji Armii znajdują się siły przeciwnika, otoczone w mieście Wrocław(…)”
Ze Wzgórz Trzebnickich roztacza się piękny widok, szczególnie na Wrocław. W pogodne dni widać wieże kościołów strzelające w niebo, kontury najważniejszych budynków. Dzisiaj również było świetnie widać miasto trawione ogniem. Akurat dzisiaj dzielnice wschodnie i Śródmieście stanęły na drodze Brandkommandos. Przybyli do Trzebnicy Polacy byli widzami ostatniego aktu zagłady miasta, między innymi płonący kościół św. Józefa przy Krakowskiej.
Dzisiaj o godzinie 20 gen. Walter wydał rozkaz nr 07 wymieniając wszystkie miejscowości koncentracji, oraz nazwy podwrocławskich miejscowości będących teren działania tych jednostek. 2 Armia Wojska Polskiego miała zająć się północną częścią Wrocławia, od Brzegu Dolnego, Żmigrodu, Wiszni Małej, po Wilczyn i Pracze Odrzańskie.
Wkrótce po przybyciu, żołnierze rozpoczęli budowę stanowisk bojowych. Analizując treść meldunków ppłka Pszczółkowskiego bardzo wyraźnie widać, że pełna gotowość do walk o Wrocław przemykał i wędrował z ust do ust
„(…) Ogólne przekonanie, że lada dzień armia wejdzie do walki. Żołnierze oczekują tego momentu z dużym napięciem. Nastroje są jednak bardzo dobre. Panuje powszechna świadomość, że Wrocław był polski i do Polski powróci(…)”
Oczekiwanie na rozkaz do ataku zajmują żołnierzom ćwiczenia, o których w dniu dzisiejszym pisał generał Sankowski
„(…) 29 marca, w dniu zakończenia ostatniego przemarszu nocnego, rozpoczęliśmy już we wszystkich dywizjach ćwiczenia dowódczo-sztabowe. W tym celu wszyscy oficerowie sztabu rozjechali się do dywizji. Temat zajęć „Luzowanie wojsk w obronie i przygotowanie się do natarcie”. A więc przerabiamy to ćwiczenie, które było zaplanowane jeszcze na Pomorzu, lecz tam z braku czasu nie zostało przeprowadzone(…)”
Sztab który zakwaterowany został w Trzebnicy zastał wyludnione miasto, które w pośpiechu opuścili właściciele. Mieszkania pozostawiono kompletnie wyposażone. Michał Kaseja wspomina, że podczas stacjonowania w Trzebnicy w okolicy domu w którym mieszkał mjr. Jan Górecki spadła bomba z zaopatrzeniem dla Breslau. W środku znajdowało się umundurowanie.
„(…)Mieliśmy i innych gości. W rejonie 28 pp spadł niemiecki bombowiec, postrzelony koło Wrocławia. Cała załoga zginęła Nad tym samym rejonem wyskoczyło ze spadochronami dwóch lotników z palącego się bombowca radzieckiego. Wysłany patrol z 28 pp został ostrzelany z pistoletów przez pilotów nie orientujących się, że są wśród przyjaciół. Po rozpoznaniu się radość była wielka. Ugoszczeni w pułku odjechali uszczęśliwieni do swoich(…)”
Tyle szczęścia i radości nie mieli w tym czasie zamknięci pierścieniem radzieckiego okrążenia i terrorem rodaków obywatele Breslau. Ksiądz Peikert odwiedził dzisiaj za zaproszenie proboszcza parafię św. Michała. Przechodzi przez Most Grunwaldzki i widzi księżycowy krajobraz, pustynia ruin i gruz na przygotowywanym pasie startowym. Parafia św. Michała jest w opłakanym stanie:
„(…)Patrząc w kierunku kościoła Św. Michała, widzę trzy olbrzymie doły. Pochodzą one od trzech 20-cetnarowych bomb, które spadły jedna po drugiej. W porównaniu z tym lej, który wyrwała wówczas bomba w naszym ogrodzie jak się potem okazało, nie był to pocisk, lecz bomba - jest tylko dołkiem wobec olbrzymiego dołu o średnicy 20 m i głębokości od 5 do 6 m. Kościół Św. Michała jest od zewnątrz ciężko uszkodzony. Bomba trafiła w filar. Filar zawalił się od góry do dołu, tak iż w prezbiterium jest olbrzymia, wysoka i szeroka dziura. Ołtarz główny jest wywrócony, dach ciężko uszkodzony. Przed głównym portalem upadła także bomba, niszcząc poważnie portal i drzwi. W kościele nie można już Jeszcze gorzej dostało się plebanii. Jedna z 20-cetnarowych bomb upadła bezpośrednio przed wschodnim frontem plebanii, burząc aż po piwnicę tę część domu, w której mieszka proboszcz. Budzący grozę widok spustoszenia. Żal mi mojego kochanego przyjaciela, dziekana Engelberta. Widać było po nim, że jest do głębi przybity tym dziełem zniszczenia. Powiedział mi, że teraz nie ma już kościoła parafialnego ani plebanii. A przecież kościół Św. Michała należał do największych, najokazalszych reprezentacyjnych budowli sakralnych naszego miasta. Mój przyjaciel opowiadał mi, że w jego schronie piwnicznym rozlokowano wojsko oraz że na cmentarzu przy kościele Św. Michała, który nie był już używany, a obecnie służy jako cmentarz wojskowy, pochowano już - przeszło 700 poległych żołnierzy; że zatem wojsko ma na tym placu stałe zajęcie, co jest przyczyną, że plebania, a zarazem i kościół znajdują się pod nieustanną groźbą obstrzału.(…)”
Eksodus parafian z Maurycego jest zapowiedzią tragedii. Zupełnie nieświadomi niebezpieczeństwa, podążają w rejony dotąd bezpieczne, jak Pilczyce które wkrótce mają stać się areną walk.
„(…)Tej nocy znów słyszałem gwar głosów gromadzących się wysiedleńców. Znowu płacz, głośne skargi i szlochy, gdy żegnali się ze swoim domem i swoją dzielnicą. Ewakuują ich teraz nie tylko na Sępolno, Zielony Dąb, Biskupin, Zalesie, ale też na północny zachód, do Osobowic i Pilczyc, tak że rozproszenie parafii jest zupełne. Ponieważ zanosi się znów dla mnie na długi dzień pracy, wstaję wcześnie, zmęczony i smutny. Jaką ulgę przynosi człowiekowi cicha poranna godzina modlitwy i jakaż to pociecha dla serca, gdy nadprzyrodzoną więzią objąć może wszystkie te dusze, niegdyś w tej parafii mi powierzone, gdziekolwiek na świecie by teraz być mogły. Myślę o jeńcach wojennych w Ameryce, w Kanadzie, w Rosji, w Afryce, we Francji, na Bałkanach. Gdzież to Niemca nie zagnała robota Hitlera? Myślę o wszystkich tych mężczyznach i kobietach, którzy błądzą bezdomni jedząc chleb obczyzny, o dzieciach, o młodzieży, o rozerwanych rodzinach, o wszystkich drogich w służbie wojskowej, zwłaszcza o tych na frontach i na pełnym morzu. Ich wszystkich gromadzę dziś w Wielki Czwartek wokół ofiarnego ołtarza naszego kościoła parafialnego. Jakże robi się pusto w mojej parafii niegdyś tak ludnej, ten dom Boży zaś gotuje się na los wdowy, samotny i opuszczony. Wczesnym rankiem o godz. 5.30 udaję się do kościoła. Wewnątrz świątyni, jak co roku: wielki wysoki krzyż na ołtarzu głównym owinięty jest w biały welon.(…)”[tom]

### 31 marca

Maria (Skobcowa), rosyjska mniszka prawosławna, poetka, działaczka społeczna, święta (ur. 1891) nie wiem czy pisać
Natalia Tułasiewicz, polska polonistka, męczennica, błogosławiona (ur. 1906) nie wiem czy pisać

31 marca, sobota
Szach bez mata, zawodnicy kolejny raz analizują ustawienie laufra względem królowej a Wrocław wchodzi w kolejny przełomowy moment. W oczekiwaniu na wielki wybuch, bliżej mu do tykającej bomby. Ostrzał artyleryjski jaki ponowiła 6 Armia jest zapowiedzią burzy której nadejścia wszyscy się spodziewają. Ostatnie długie tygodnie zawieszone pomiędzy zrujnowanymi kamienicami na skrzyżowaniach bogatego południa muszą mieć swój epilog. Podskórna intuicja nie może zawieść. Okrążenie które trwa już tak długo musi się zakończyć a temida z ulicy Sądowej wciąż nie może się zdecydować komu przyznać rację. Przybycie 2 Armii Wojska Polskiego jest jak as wyciągnięty z rękawa. Żołnierze wśród których był ppor. Waldemar Kotowicz na zajętych pozycjach czekają na rozkaz, coraz bardziej oswajając się z miastem
„(…) Na lewo wśród zieleni ogrodów, rozmazanych rdzawymi plamami rozkwitłych bzów, pstrokaciły się zabudowania Psiego Pola. Na wprost sterczały potargane przęsła zerwanych mostów na Widawie, a za nimi, za bagnistą łąką z kaczeńcami, rozpościerał się Wrocław. Rozpościerał się w naszej wyobraźni panoramą strzępiastą wieżami kościołów, zwartą bielą gmachów przetkaną cętkami skwerów, z pajęczyną ulic i szerokim połyskiem Odry. W rzeczywistości widzieliśmy gigantyczną chmurę kurzu i dymu, która okrywała całe miasto, kotłowała i rozlewała się na boki, mrocząc południowe słońce. Widzieliśmy olbrzymie jęzory płomieni gęsto przebijające pogorzelę i krótkie błyski eksplozji, gaszone pyłem z tego, co było domem, szkołą, świątynią. Lecz nigdzie w zasięgu naszego wzroku, choć sześciokrotnie wzmocnionego szkłami lornetek, nie było wyniosłych gotyckich wież, nie było białych gmachów ani zielonych skwerów, ani otwartych ulic, ani zarysu Odry. Był obłędny w swej wielkości i wymowie, trudny do określenia słowami obraz bronionego i szturmowanego miasta-twierdzy… Sympatyczny lejtnant przypadkowo spotkany na linii umocnień radzieckich zaproponował nam swoje towarzystwo w roli przewodnika. Wiedział już, że oddziały walczące w rejonie Psiego Pola i Brochowa mają być zluzowane przez jednostki polskie, traktował nas więc jak przyjaciół i gospodarzy tego odcinka. Informował o rodzajach broni i metodach walki Niemców, objaśniał system własnych pozycji, pokazywał działobitnie, transzeje i punkty orientacyjne(…)”
Żołnierze polscy w oczekiwaniu na atak poznali bardzo dokładnie topografię miasta, nazwy niemieckich ulic, rozkład skrzyżowań, dzielnic i mostów. Rozkaz sztabu zapadł już dawno. Data polsko-radzieckiego natarcia została określona na pierwszego kwietnia, i nie miał być to żart prima aprilisowy. Jednak nim działa 28mm radzieckiej artylerii zamruczą napięcie staje się nie do zniesienia. Nie do zniesienia, szczególnie dla Rosjan było poprawiające się zaopatrzenie Niemców w żywność i broń, głównie za sprawą lepszej pogody i możliwości szybkich zrzutów lotniczych. Aby wzmocnić swoją pozycję, lokalnie oddziały radzieckie rozpoczęły już dzisiaj zdobywać przewagę. 359 Dywizja Piechoty po odparciu kontrataków zdobyła właśnie Nowy Dwór i Kuźniki. 294 Dywizja Piechoty była już w Maślicach Wielkich spychając niemieckie oddziały na prawy brzeg Ślęży. A więc od zachodu wyglądało to tak, że posiadłość Remusa von Woyrsch feldmarszałka królwskiego była już po stronie sowietów. Z pewnością Remus dowódca Armeeabteilund Woyrsch przewracał się w grobie, po tym jak Rosjanie zabawili w jego majątku w Pilczycach. Z pewnością nie podobało się to także jego bratankowi Udo który jako dowódca śląskiej SS i Policji co jak co ale skośnookich Rosjan nienawidził ponad wszystko już od czasów Einsatzgrupe której przewodził we wrześniu 1939 roku.
Właściwie przygotowania do jutrzejszego natarcia rozpoczęły się już wczoraj w nocy. Ostry ostrzał artyleryjski z katiusz i dział ciężkiego kalibru trwał cztery godziny. O godzinie 10 ruszyło także natarcie poprzedzające nawałnicę kwietniową w rejonie Pilczyc. Cel był jeden, jednak nim się to stanie trzeba było zdobyć lotnisko na Gądowie i odebrać Niemcom ostatnią możliwość ucieczki.
Zawrzało także na południu. Front przesunął się do stawu przy ulicy Kwaśnej, dokładnie w miejscu gdzie obecnie znajduje się boisko szkolne VII LO. W późnych godzinach wieczornych Niemcy przeprowadzili nieudany kontratak w okolicach ul Grabiszyńskiej. Bombardowanie nie ominęło także parafii Św. Maurycego. Jeden z ostatnich wpisów Ks Peikerta bardzo wymownie to przypomina:
„(…)Gdy w Wielką Sobotę po południu siedziałem bardzo zajęty w konfesjonale, rozpoczęło się niespodziewanie o godz. 16 silne bombardowanie artyleryjskie naszej dzielnicy z najcięższych dział.
Kościół wraz z okolicznymi budynkami ucierpiał poważnie. Ciężki pocisk ugodził kościół w południowy szczyt dachu nad transeptem od strony Klosterstraße i świątynia zadrżała w posadach. Obecni
w kościele żołnierze pierzchnęli z ławek do nisz i ku wieży. Dach został mocno rozerwany, istniejące jeszcze okna zniszczył doszczętnie podmuch, lecz wnętrze kościoła pozostało nie uszkodzone.
Bombardowanie trwało 20 minut. Również nasza posesja Garvestraße 29, została dwukrotnie
trafiona, tak samo sąsiednia posesja. Po piętnastominutowej przerwie powtórzył się ten obstrzał.
Wówczas stracił życie jeden człowiek z grona obecnych mieszkańców plebanii. Stało się to w chwili,
gdy zamierzał oczyścić podwórze kościelne z licznych kawałków muru pokrywających chodniki po
wybuchu ciężkich pocisków. Był to bardzo smutny wstęp do święta Wielkiejnocy. Do głębi
wstrząśnięty i wewnętrznie całkowicie załamany wracałem w ten wielkosobotni wieczór na plebanię.
Teraz uświadomiłem sobie w pełni, jakie groźne niebezpieczeństwo zawisło nad naszą świątynią.
W tę wielkosobotnią noc spałem po raz pierwszy w piwnicy(…)”
Co będzie jutro, czy Wrocław nie pęknie w pół, czy wytrzyma kolejne godziny ciężkiego ostrzału?[tom]

### 2 kwietnia


2 kwietnia, poniedziałek (lany)
Wczorajsze natarcie od zachodu Wrocławia, poza spektakularnym sukcesem Armii Czerwonej przyniosło również sporo dynamicznie zmieniających się ruchów głównie niemieckich wojsk. Natarcie w kierunku lotniska, które pomimo silnego ostrzału zachowało się praktycznie w niezmienionym stanie, związane było z oporem Niemców uzbrojonych w działka kalibru 8,8mm oraz 20 działek wymontowanych z samolotów bojowych. Długotrwały ostrzał artyleryjski oraz zmasowane naloty wkrótce zniszczyły stanowiska ogniowe, zdziesiątkowane zostały oddziały spadochroniarzy przybyłych do Breslau po krótkim wypoczynku w Belgii.
Teren lotniska obsadzony został przez 3 kompanie z III/FJR 26, drugi z batalionów spadochroniarzy znajdował się wówczas w okolicy ulicy Grabiszyńskiej. Opinie na temat zdobycia w dniu 1 kwietnia lotniska nie pokrywają się ze wspomnieniami samych spadochroniarzy. Między innymi Rudi Christoph, który prowadził podobnie jak Paul Peikert zapiski z oblężonego miasta codziennie wskazują, ze jeszcze 5 kwietnia, na okopane stanowiska niemieckich zielonych diabłów ruszyło 15 radzieckich czołgów. Było to dla Niemców nie małe zaskoczenie. W obliczu niechybnej śmierci pozostała tylko ucieczka. W sporej odległości od lotniska odbyła się zbiórka ocalałych:
„(…)Przedstawiały one smutny widok. Wielu towarzyszy broni poległo lub było rannych, bardzo wielu jednakże zaginęło.(…)” Ci którym udało się uciec przedostali się do Zakładu dla niewidomych przy Kniestraße, tłumaczy to fakt nielicznych pozostałych fotografii z tego etapu walk o Wrocław, na których widać właśnie spadochroniarzy w obecności Volkssturmu. Niewielu z Wrocławian wie o tunelu łączący zabudowania lotniska z terenem dzisiejszego DH Astra. Była to jedna z możliwych dróg ewakuacji. Zachowana do dzisiaj w świetnym stanie. Podczas walk o lotnisko wojskowa radziecka kinematografia poniosła dotkliwą stratę o którą wspomina mjr. Gordijenko:
„(…) Przy szturmie lotniska, w którym uczestniczyłem razem ze swoimi zwiadowcami, byłem świadkiem tragicznego wydarzenia, którego nie zapomnę do końca życia. Jeszcze w czasie walk pod Duklą słyszałem od oficerów naszego sztabu o wspaniałym człowieku, operatorze filmowym, który zawsze z kamerą w ręku towarzyszył nacierającym żołnierzom. Dzielił się też z nimi wszystkie trudy wojennego życia, utrwalając na taśmie filmowej zarówno toczone walki jak i codzienny żołnierski trud. Gdy jednak zachodziła tego potrzeba, umiał, równie dobrze jak kamerą, posługiwać się pistoletem maszynowym. I teraz też znalazł się w pierwszym szeregu szturmujących lotnisko. Gdy Niemcy, nie mogąc wytrzymać naszego naporu, zaczęli wycofywać się z lotniska, operator oczywiście nie chciał stracić okazji do sfotografowania panicznej ucieczki hitlerowskich wojaków. Nie zwracając uwagi na silny ostrzał broni maszynowej i wybuchy pocisków moździerzowych, które nas, doświadczonych oficerów, przyciskały do ziemi, przedostał się na dugą kondygnację poważnie uszkodzonego budynku i wysunął przez okno obiektyw swej kamery. Niemcy prawdopodobnie dostrzegli błysk szkieł. Celny pocisk artyleryjski – i ściany budynku zawaliły się grzebiąc pod gruzami bohatera. Był nim Władynir Suszyński.(…)”
Właściwie po drugiej stronie ulicy Lotniczej na terenie Cmentarza Żydowskiego również doszło do sporadycznych potyczek, jednak teren cmentarza ma do odkrycia nie jedną historię. Jest wśród nich ta o zestrzelonym tuż za ogrodzeniem niemieckim myśliwcu który poderwał się w ostatniej chwili do lotu. Szczątki maszyny czekały na odkrycie 70 lat. Całkiem niedawno zostały odkryte przez obecnego dyrektora cmentarza.
Walka na terenie Kozanowa, głównie odbywała się wręcz, osiedle nie było zbyt dobrze obsadzone przez obrońców, główne siły pułku Mohr zwarte były wzdłuż linii Ślęży. Teren koszar Adolfa Hitlera 28 pułku saperów odgrodzony był linią okopów od strony południowej. Znaleziska z tego rejonu świadczą o dramatycznej walce, polegli żołnierze niemieccy przysypani stertą gruzu zepchniętego już po wojnie podczas porządkowania koszar, czekali 60 lat na odsłonięcie przez miejscowych eksploratorów. Kozanów bronił się krótko, bo i bronić nie było czego. Koszary nie pełniły funkcji strategicznej, były jedynie zapleczem dla oddziałów walczących w centrum miasta, przed wojną miały głównie funkcję szkoleniową. Sławny mostek saperów i rowy z wodą o których niliczni wiedzą pomagały saperom w zdobyciu doświadczenia. Jak się okazało wykorzystali je aż za dobrze dewastując miasto. Nie mniej jednak utrata zaplecza noclegowego w Cosel, dostępu do bieżącej wody i zaopatrzenia była dla pułku Mohr jak się później okaże dotkliwa w skutkach. Panika jaka zapanował w oddziałach niemieckich była niespotykana dotąd w Festung Breslau. Osławiony pułk a właściwie spora jego część pod dowództwem mjra Tilingera salwowała się w nocy z 1 na 2 kwietnia ucieczką przez jaz Rędzin, pozostawiając w popłochu duże ilości sprzętu, broni, amunicji i umundurowania. Pozostała część pułku Mohr wraz z dowódcą przedostała się do Zakładu Głuchoniemych w którym spotkali się z spadochroniarzami z Gądowa. Pułkownik Mohr wraz z ze swoimi żołnierzami przybocznymi w nocy z 1 na 2 kwietnia również opuścili okolice Kozanowa.
Dzisiaj ciężkie walki toczyły się wciąż w Parku Zachodnim i na przedpolach Zakładu Głuchoniemych, oraz na terenie kąpieliska Cosel autorstwa Richarda Konwiarza. Wkrótce okaże się, że błyskawiczny sukces i wydarcie 3 km Wrocławia za chwilę spotka się z mocnym oporem, jednak dzisiaj przy ulicy Wejherowskiej, na odciętej wyspie znalażli się spadochroniarze, Volkssturm i niedobitki Hitler Jugend kpt. Wulfa. Otoczeni przez kompanię zwiadu i 3 batalion 417 Pułku Strzelców kapitana Szubita mieli przed sobą ciężkie dni. W tym samym czasie 294 Dywizja Strzelecka i część 359 Dywizji Strzeleckiej likwidowała resztki ukrywających się w Lasku Pilczyckim Niemców.
„(…)Z Dziennika działań bojowych Grupy Armii Środek. 2 kwietnia 1945.

Na zachodnim froncie Festung Breslau trwające w dalszym ciągu natarcie przeciwnika. Niebezpieczne włamywanie zostało częściowo zaryglowane. Część odciętych oddziałów zdołała się przebić do sił głównych. Sytuacja nadal jest oceniana jako poważna.(…)”[tom]

Poniżej Koszary Adolfa Hitlera na Kozanowie, fot. [tom]

### 4 kwietnia

4 kwietnia, środa
Jeszcze wczoraj rozkazem szkoleniowym Świerczewski przygotował swoich żołnierzy do luzowania pozycji radzieckich. Plan wejścia do bitwy o miasto zakładał ćwiczenie wszystkich jednostek do 15 kwietnia. Jednak dzisiaj okazało się, że rozkaz szkoleniowy z 3 kwietnia nigdy nie wejdzie w życie. Dzisiaj był już nowy dzień i jak się okaże wkrótce 90000 polskich żołnierzy nie było dyspozytorami swojego losu. Rozkazem z dzisiaj, generał Świerczewski wydał nowe zalecenia objęte wykonalnością ze skutkiem natychmiastowym zmieniając tym samym zadania swoich podwładnych. Okazało się że dowództwo I Frontu Ukraińskiego miało dla Polaków nową misję. Kierunek Nysa Łużycka, nocne manewry czas rozpocząć. Wrocław, choć tak poznany teoretycznie, odwiedzić będą mogli dopiero za miesiąc. Jednak nim to się stanie kierunek Berlin. Oczywiście Świerczewski nic w rozkazie nie wspomina o informacji jaką otrzymał Koniew mówiącej o ograniczeniu w dostawach amunicji dla 6 Armii. Z pewnością był to jeden z istotniejszych czynników przesunięcia Wojska Polskiego znowu w nieznany rejon. Jaki to miało wpływ na kondycję miasta? Być może udałoby się uniknąć kolejnych zniszczeń, jednak biorąc pod uwagę że dywanowe naloty radzieckie w połączeniu z destrukcją wykonywaną w iście niemieckim, zaplanowanym stylu przez saperów i podpalaczy nie ograniczyłoby wyraźnie strat. Pewne jest również to, że Polacy na długo jeszcze nie byli pewni co do losów Wrocławia, w końcu udział w bitwie o Breslau miał być gwarancją przejęcia kontroli po tzw. wyzwoleniu. Pewne jest także to, że zmęczonym i coraz słabszym Rosjanom pomoc bardzo by się przydała i odciążyła od codziennych zmagań. Paradoksalnie na dzisiaj zaplanowane było kolejne natarcie, dwa dni przerwy dało szansę na przegrupowanie oddziałów niemieckich. Pułk Mohr który wycofał się jazem Rędzin okrążając Odrę powrócili na zachód przez Śródmieście i raz jeszcze miał stanąć oko w oko z Iwanem.
Dzisiaj definitywnie zdobyty został Zakład dla głuchoniemych przy ulicy Wejherowskiej, aż dziw, że po tak intensywnych walkach zachował się w świetnej formie do dziś. Znany z naszego dziennika Hendrik Verton z Besslein wspominał walki w Parku Zachodnim przy ulicy Wejherowskiej:
„(…) Mieliśmy Kompanię składającą się tylko z 25 osób. Nasz pułk został zredukowany o 70%. Koło Parku Zachodniego i Zakładu dla Niewidomych znajdowały się ich najsilniejsze grupy bojowe, wspomagane przez snajperów. Nasze karabiny bez litości siały po nich ogniem i niektórzy padali w odległości kilku metrów od nas. Rzucaliśmy w nich granatami ręcznymi, aby następnie napotkać grad radzieckich granatów jako rodzaj odpłaty. W porcie silna grupa z czerwonej gwardii wrzuciła ponad tuzin niemieckich żołnierzy do basenu. Z desperacją odwagą posuwaliśmy się stopniowo ku Instytutowi dla Niewidomych, wokół którego skoncentrowani byli spadochroniarze walczący z podchodzącą piechotą radziecką. Ogień karabinów trwał bez przerwy, kosząc szeregi krzyczące „Urrra”. Otrzymaliśmy rozkaz do kontrataku. Byłem przekonany, ze piekła jakie się teraz rozpętało już nie przeżyję. Pierwszym który poległ był nasz dowódca plutonu. Nie mieliśmy żadnego wyjścia, jak powoli wycofać się pod naporem mającego przewagę nieprzyjaciela. Potykaliśmy się na każdym metrze o góry kamieni podczas wycofania się w chmurach gryzącego dymu. Zaskakujące było to, że Rosjanie nie przeszli do pościgu, a rozproszone, pojedyncze kule świszczące koło hełmów nie czyniły szkody. Jeszcze raz przeżyliśmy. Byłem cały. Jeszcze raz uciekłem z ostatniej wycieczki do piekła.(…)” Po zdobyciu Zakładu areną walk stała się zajezdnia tramwajowa przy ulicy Legnickiej. Tam jeden ze spadochroniarzy Hans-Jürgen Migenda, który dopiero co wrócił do zdrowia po ranach odniesionych w marcu ponownie został ranny, dokładnie w północnym wyjściu zajezdni. „Wskutek ostrego ostrzału z granatnika (w tym Rosjanie byli mistrzami!) trafiony został w serce znajdujący się obok mnie 18-letni żołnierz, który upadł bez życia na ziemię. Nie można było go już uratować. Niedługo potem zostałem zraniony w lewą nogę i jeszcze w dwa inne miejsca.”
Migenda nie wrócił już do walk, a z powodu odniesionych ran został zwolniony przez Rosjan z niewoli jako inwalida. Jak wspomina Verton – SS-man z Besslein, ostatni tramwaj kursujący do placu Wiślanego został roztrzaskany w drzazgi, dookoła stały płonące a miasto zamienione zostało w kuźnię.
„(…) Kilka godzin później dzwon kościelny, długo słyszalny z wysokości swej dzwonnicy, przekazywał Wrocławiowi wielkanocne przesłanie. Ale to nie dzwonnicy go uruchomili. To po prostu gorące fale powietrza pochodzące z płonącego w dole miasta popychały go w ruch. To nie ogłaszanie „Wesołych Świąt”, lecz zwiastun śmierci.(…)”
Utrata kolejnych pozycji przez obrońców twierdzy interpretowana była przeróżnie. Paradoksalnie Hanke chwalony był przez samego Hitlera. Wzmiankę o tym można odnaleźć w dziennikach J. Goebbelsa:
„(…) 4 kwietnia. Sowieci wdarli się we Wrocławiu do kilku bloków. W czasie narady sytuacyjnej u Fuhrera Hankego bardzo chwalono. W pełni na to zasługuje. Jest on rzeczywiście najlepszym naszym gauleiterem. Angażuje się w walkę w taki sposób, jakiego u innych niestety nie stwierdzamy.(…)”
W oddalonym od Kozanowa fabrycznym terenie miasta właśnie zakończyły się wali o FAMO i Linke Hofmann Werke. Atakująca 181 Dywizja Piechoty wsparta ogniem artylerii ppłka Miedwiediewa nie dała rady przejąć zakładów jednym szturmem. Walka podobnie jak w zabudowie miejskiej trwała o każdą halę produkcyjną, która przechodziła kilkukrotnie z rąk do rąk. W wyniku walk o Pafawag jedna trzecia część budynków została zniszczona a 80% maszyn i urządzeń technicznych uległa zniszczeniu. Wyparte z Pafawagu bataliony pułku Hanf przesunęły się do nowo wytyczonej linii obrony za torami linii średnicowej, oraz w kierunku ul. Robotniczej i placu Strzegomskiego. W ślad za wycofującymi się Niemcami część oddziałów radzieckich dostała się na przedpola Dworca Świebodzkiego. Wkrótce powrócimy do zachodnich osiedli Wrocławia, niebawem historia zapisze kolejne dramatyczne karty w rejonie Popowic.[tom]

### 6 kwietnia

Edward Gustaw Steffen, polski psychiatra (ur. 1876) Tworki, nie pisać
Jerzy Lilpop, polski paleobotanik, muzealnik Kraków (ur. 1888) nie pisać

### tom

6 kwietnia, piątek

Przeszło dwa miesiące minęły od zlikwidowania obozów pracy które rozsiane jak śmiertelna choroba w Breslau zbierały żniwo wśród „niewygodnych” elementów przywiezionych z całej Europy. Wszystkie z obozów wrocławskich, były filiami KL Gross Rosen. Podobóz Breslau I zlokalizowany był na terenie zakładów FAMO późniejszego Dolmelu. Miejscem pracy i śmierci we Wrocławiu były też podobozy: Breslau II, Breslau Leśnica którego więźniowie budowali osiedle mieszkaniowe położone do dzisiaj przy danych koszarach SS Besslein, Breslau Psie Pole oraz pomniejsze obozy skupione wokół zakładów przemysłowych jak choćby Archimedes przy ulicy Robotniczej. Dzisiaj przypada 70 rocznica wyzwolenia innego obozu na terenie Rzeszy. Adorf w Artem, był filią KL Mittelbau Dora. Specjalnie sprowadzeni do niego więźniowie z KL Buchenwald natomiast po przywiezieniu rozpoczęli pracę w sztolniach w okolicach góry Kohnstein nieopodal Nordhasen. Zlokalizowano tam podziemną fabrykę rakiet. Podobnie jak na wrocławskich Maślicach przy ulicy Północnej była to jedna z wielu fabryk amunicji na terenie Rzeszy. Również w innych miejscach Niemiec ze względów bezpieczeństwa całe obozy wędrowały głęboko pod ziemię. Jednak w kontekście opisanych faktów ciekawe są powojenne losy zarówno oprawców z Gross Rosen, jak i samego obozu w Mittelbau. Kat z Rogoźnicy ostatni komendant obozu Johannes Hassebroek wywinął się od kary śmierci i mimo udowodnionych mu win przesiedział tylko 15 lat, dożył spokojnej starości w RFN do końca ciesząc się szacunkiem i estymą. KL Mittelbau Dora stał się miejscem zbiórki najlepszych niemieckich ekspertów od konstrukcji rakietowych. Wkrótce po tym czekał ich wyjazd do USA i praca nad potęgą zbrojeniową nowej ojczyzny wchodzącej właśnie w etap nowej, tym razem zimnej wojny. Dawne obozy zlokalizowane na obszarze wyzwolonej Polski nie od razu stały się miejscami pamięci. Nowa władza z NKWD także potrzebowała lokalizacji do przetrzymywania i dręczenia więźniów. Natychmiast skorzystała z dawnych katowni Gestapo i SS.

70 lat temu dokładnie dzisiaj, Ministerstwo Bezpieczeństwa Publicznego utworzyło w Warszawie przy Poniatowskiej, w Krzesimowie, Potulicach i Jaworzynie, Centralne Obozy Pracy dla oskarżonych o współpracę z Niemcami Polaków oraz tzw. „antykomunistów” z AK i NSZ. Największy był ten w Jaworznie, dawny oddział KL Auschwitz Neu Dachs, mógł pomieścić 4500 więźniów. Do 1949 roku stał się także miejscem zsyłki dla blisko 4000 Ukraińców i Łemków wyrwanych z Łemkoszczyzny ramach akcji „Wisła”.
Nowa władza nie próżnowała. Nowe rozdanie przyniosło dzisiaj 174 ofiar wśród ludności Ukraińskiej. O godzinie 4:50 Samodzielny Batalion Operacyjny KBW wraz z milicjantami pod dowództwem podpułkownika Stanisława Szopińskiego okrążyli wieś Gorajec. O godzinie 10:00 było już po wszystkim. Między innymi 32 kobiety, 35 dzieci oraz 19 osób powyżej 60 lat zginęło w ramach poszukiwania przez Polaków sztabu Ukraińskiej Powstańczej Armii. Byli wśród nich: trzyletni Sławko Borkiwskyj, sześcioletnia Marijka Kobar, dziewięcioletni Sławko Hrycyk, dwunastoletni Iwan Melnyk i trzynastoletnia Marijka Kołosiwśka. Podczas eksterminacji cywilów z Podkarpacia nie znaleziono śladów żołnierzy z UPA…„(…)

Histora jednego dnia bywa dramatyczna, a jeśli wydaje się już, że nie może być gorzej, okazuje się wkrótce że może, i to o wiele. Dynamika wojennych zmian zabiera po drodze niewinne ofiary, nie oszczędzając nikogo. Narodowość nie ma tu znaczenia a jedynie interes polityczny wydaje się być jedynym kryterium oceny, stając się hipotezą i dowodem dla jednostkowej decyzji krzywdzącej setki często niewinnych ludzi. Tak było i w Breslau. Nawet SS-man Hendrik Verton, ochotnik, Holender, przyłapany jest na chwili słabości w piwnicy przy Wejherowskiej:„(…) Byłem jedynym żołnierzem w piwnicy i musiałem ukrywać moje odczucia. Przeżywanie takiego nalotu powietrznego w tak ograniczonej przestrzeni nie było czymś, czego byłem dotąd przyzwyczajony. Takie bombardowanie było czymś, czego dotąd nie doświadczyłem nawet na głównej linii obrony. W końcu na zewnątrz było się uzbrojonym i aktywnym. Zaś tu w piwnicy byłem bezbronny, starałem się ukryć mój strach. Zrobiłem się użyteczny jako kelner, podając każdemu kawałek tradycyjnego drożdżowego makowca, który kobiety upiekły na Święta Wielkanocne. Ta czynność wywołała słaby uśmiech na sztywnych i kamiennych twarzach, lecz nie dotarł on do wystraszonych i zapatrzonych oczu ich właścicieli. Rozpoczęła się spontaniczna, głośna modlitwa „Święta Mario, Matko Boża” Wtedy ktoś stracił nerwy i krzyknął „Zamknijcie Gęby”(…)”
Oblężone, zdeptane miasto wypracowało sobie własny potoczny język, jak donoszą żołnierskie wspomnienia, rannych określano mianem mulatów, poległych – Indianami. W szeregach ludzi doprowadzonych do ostateczności wkrada się element mistycyzmu. Stara przepowiednia przypomniana 6 kwietnia brzmi aż nadto złowieszczo.„(…) Proroctwo że „kiedy Odra spłynie krwią, to koniec Wrocławia będzie bliski” było dobrze znane każdemu wrocławianinowi, bo zapoznał się z nim chodząc już do szkoły. Rzeka już dawno pozbyła się lodu, spływającego z krwią wielu ludzi(…)”

Nastroje panujące wśród ludności cywilnej starali się wykorzystać uczestnicy Narodowego Komitetu „Wolne Niemcy”. Do końca oblężenia Gestapo nie udało się odnaleźć tajnych drukarni. Tak więc kolejne odezwy do Niemców pisane przez Niemców trafiały do ciasnych piwnic i krwawiących okopów. „Bojownik” wzywał do porzucenia broni, poddania się i oszczędzenia miasta.„(…) Mimo że system szpiegowania był w mieście rozbudowany, usiłowania Sicheheitsdienstu okazały się daremne. Nie obyło się jednak bez szeregu aresztowań członków grupy, których przekazano od razu do więzienia Kleczkowskiego. Waschlewski wspomina np. o bestialskim zamordowaniu członków ruchu oporu. Kiedy po kapitulacji odgrzebano niektórych, stwierdzono tak potworne skatowanie, ze wprost niemożliwością było ich rozpoznać(…)”
Właśnie w tej chwili na Popowicach trwa bitwa czołgowa w Lasku Dębowym, bitwa rozpoczęła się wczoraj i nie zanosi się na to że szybko się skończy. Był Lasku Dębowym podporucznik Harmann:
„(…) Kiedy rozpoczął się ogień artylerii i moździerzy, opuściliśmy naszą piwnicę w Lasku Dębowym i pojechaliśmy przez ulicę Popowicką na Białowieską w kierunku portu. Przez ogródki działkowe i łąki między ośrodkiem dla niewidomych i Lasek Dębowy zbliżały się liczne nieprzyjacielskie ciężkie działa samobieżne. Strzelaliśmy do nich jak popadło.(…)Wystrzeliłem już całą amunicję przeciwpancerną i wezwałem na pomoc Maiera. Ostatnimi granatami podpalił on ciężkie działo. Pozostałe schroniły się z powrotem w lesie.(…)” [tom]

### 8 kwietnia

8 kwietnia, niedziela
Dzisiaj doszło do najdziwniejszego nalotu w historii II Wojny Światowej. Niemiecka Rzesza która liczyła już dni do własnego końca i planowała ucieczkę notabli z SS, zaplanowała jeszcze jedną akcję.
„(…)Meldunek bojowy o zastosowaniu środków dymnych (...) – o 2.oo, 8.4.45, dwa bombowce niemieckie pojawiły się nad m. Warszawą i zrzuciły kilka bomb oświetlających nad rejonem mostu kolejowego na rz. Wisła. Zgodnie z zarządzeniem d-cy OPL obiektu, 1 Sam. Baon Chemiczny przystąpił do przykrycia dymem obiektu. Puszczanie dymu trwało do 5.00, 8.4.45 r. Nad obiektem bomb nie zrzucono (...) Rozprzestrzeniający się dym zasłonił most kolejowy (na 3/4), most pontonowy oraz drewniany most Kierbedzia, znajdujący się w odległości 1,5 km...(…)“.
Do zaplanowanego nalotu użyto dwa bombowce hybrydowe „Mistel” które wystartowały z lotniska Rechlin – Lärz w Meklemburgii o godzinie 24, 7 kwietnia. Dlaczego akurat dzisiaj zaplanowana była misja bombowców? Właściwie przyczyną były kłopoty ze startem eskadry, bomby początkowo miały być zrzucone w marcu a planowanych samolotów miało być 6. Okazuje się, że zrujnowane miasto w dalszym ciągu pełniło funkcję strategiczną, głównie jednak komunikacyjną. Prawda jest też taka, że niemieckie samoloty nie zrzuciły trotylu a jedynie bomby oświetlające. Nie jest znany dalszy los bombowców, prawdopodobnie zostały zestrzelone w drodze powrotnej. Ciekawe że ówczesna prasa milczała na temat ostatniej akcji niemieckiego lotnictwa nad Warszawą, fakty wysłania Mistali.
Nowe porządki które panowały na terenie Polski oraz wspomniane wcześniej w naszym dzienniku szeroko zakrojone akcje czystek etnicznych i terror wymierzony inaczej myślącym, dzisiaj miał swój ciąg dalszy. 70 lat temu we wsi Tokary w powiecie bielskim członkowie AK-WiN ubrani w mundury Wojska Polskiego zamordowali Mikołaja Wasiluka i dwie osoby o nieustalonej tożsamości, uprowadzili jednocześnie trzy inne osoby. Również dzisiaj trzy patrole dowodzone przez por. „Nowinę” i por. „Zygmunta” oraz plutonowego „Lufę” we wsiach Klukowicze, Tokary, Sutno i Niemirów rozstrzelali siedem osób skazanych zaocznie przez Wojskowy Sąd Specjalny okręgu Białystok pod zarzutem współpracy z NKWD i UBP.
Tymczasem we Wrocławiu czas się zapętlił, nieustanne taki pozycyjne i walki o skrawki ziemi stały się chlebem powszednim południa miasta. Na zachodzie, dzisiaj ostatecznie Armia Czerwona zdobyła Popowice. Zakończyła się bitwa w lasku dębowym nieopodal nasypu kolejowego. Jednak podobnie jak w innych przypadkach pojawiają się różnice w datowaniu. Solarz podaje 12 kwietnia, wcześniejsi autorzy opracowań jak Jońca i Majewski optują przy 8 kwietnia, potwierdza się to także we wspomnieniach Niehoff. Tak czy inaczej walka o kawałek lasku na uboczu zachodnich peryferii Wrocławia zaangażowała ogromne siły Rosjan. Walczyły tam pododdziały 294 Dywizji Strzeleckiej wspierane przez ciężkie czołgi IS-2M z 87 Pułku Gwardii. Zdobycie lasku widział także podporucznik Hartmann których chwilę wcześniej walczył w Zakładzie dla Głuchoniemych przy ulicy Wejherowskiej:
„(…)W czasie z któregoś kolejnych dni ponownie rozpętał się ogień. Odstrzeliłem wprawdzie na Popowickiej jeden rosyjski czołg i jedno działo pancerne, ale Rosjanom udało się dotrzeć do gospodarstwa na rogu Białowieskiej i Popowickiej i wedrzeć się do Lasku Dębowego. W obliczu znacznej przewagi wroga kontratak nie powiódł się mimo zastosowania miotaczy ognia. I tak około 7 czy 8 kwietnia Rosjanie mieli już w posiadaniu cały Lasek Dębowy, bezpośrednio na zachód od stacji Popowice. W tym czasie straciliśmy niestety naszego kompana Maiera, którego działo zostało trafione ręcznym granatem wprost w pokrywę luku, w wyniku czego kilka odłamków uszkodziło Maierowi płuca. Zmarł kilka dni później w urządzonym na Nadodrzu szpitalu wojskowym. Udało mi się go jeszcze krótko odwiedzić i przekazać wiadomość o awansie na stopień sierżanta. To była jego ostatnia radość. Godzinę później już nie żył. Być może ta śmierć oszczędziła mu wielu cierpień w sowieckiej niewoli. W Lasku Dębowym zdołałem jeszcze z przejścia podziemnego obok stacji Popowice ustrzelić sowiecki czołg stojący przy ogrodowym pawilonie.(…)”
Do lat siedemdziesiątych okolice kilkudniowych zmagań przypominały o wydarzeniach kwietniowych. Okaleczone drzewa i ślady okopów trzydzieści lat po wojnie przykuwały uwagę mieszkańców blokowiska. Podczas walk w lasku dębowym zginął lejtnant Wiktor Żudro, jak donosi Majewski – ulubieniec 80 pułku czołgów i jednocześnie najmłodszy oficer wśród czołgistów. Tym samym linia radziecka kształtowała się dzisiaj na poziomie torów kolejowych pomiędzy Wrocław Popowice i Mikołajów. Wkrótce zagładzie ulgnie wspaniała zabudowa ulicy Legnickiej. Jednak nim to się stanie trzeba spojrzeć wstecz i odpowiedzieć na pytanie dlaczego bitwa o skrawek ziemi trwała tak długo? Jedną z hipotez jest informacja którą chwalili się Niemcy, jakoby udało im się zdobyć mapy bojowe przeciwnika i szyfry dzięki którym można było podsłuchiwać meldunki. Jak wspomina Jońca nie udało się tego jednoznacznie potwierdzić. Pewnym jest natomiast, że podczas walk na zachodzie Wrocławia w ręce Rosjan wpadła niemiecka tablica szyfrów wraz z informacjami o strukturze obrońców Festung Breslau
„(…)Wyciąg zawierał ponadto załączniki do tablicy szyfrów z kompletem nazw umownych maskujących jednostki wojskowe, ulice, obiekty i pojęcia taktyczne(…)”
Być może w ręce Rosjan wpadły informacje o których pisał również Verton z SS Besslein:
„(…) Oczywiście my także stosowaliśmy oznaczenia kodowe do działań militarnych. Były one często zmieniane, gdyż wiedzieliśmy, ze nasze informacje radiowe są podsłuchiwane. Używaliśmy nazw botanicznych oraz odnoszących się do kariery, zajęć lub tytułów zawodowych. Sierżant, szef kompanii, nazywał się „malarz” a nasz dowódca „Pan 22” Nobliwe dzielnice mieszkaniowe Wrocławia wyposażyły nas w bardziej egzotyczne i tropikalne nazwy lub oparte na materiale fantazyjnym, nie mówiąc już o zwykłych budynkach miejskich. Ratusz był teraz gazownią, przedszkole - krematorium
Lub vice versa(…)”[tom]

### 9 kwietnia

Marian Wieleżyński, polski inżynier chemik (ur. 1879) nie pisać chyba że o gdyni gasolina

### 10 kwietnia

### tom

10 kwietnia
10 kwietnia jeszcze nie wszystko było jasne dla więźniów Buchenwaldu. Dwa dni temu Gwidon Damazyn i Leonow Iwanowicz wysłali alfabetem Morse’a rozpaczliwą wiadomość. Dzięki krótkofalowemu nadajnikowi przygotowanemu przez innych więźniów Waltera Bartela i Harrego Kuhna kilkukrotnie w trzech językach: angielskim, rosyjskim i niemieckim prosili o pomoc
„Aliantom. Do armii generała Pattona. Tu obóz koncentracyjny w Buchenwaldzie. SOS. Zwracamy się z prośbą o pomoc. Chcą nas ewakuować. SS chce nas zniszczyć.”
„Aliantom. Do armii generała Pattona. Tu obóz koncentracyjny w Buchenwaldzie. SOS. Zwracamy się z prośbą o pomoc. Chcą nas ewakuować. SS chce nas zniszczyć.”
„Aliantom. Do armii generała Pattona. Tu obóz koncentracyjny w Buchenwaldzie. SOS. Zwracamy się z prośbą o pomoc. Chcą nas ewakuować. SS chce nas zniszczyć.”
Trzy minuty po wysłaniu wiadomości przyszła odpowiedz
„KZ Bu. Trzymaj się. Pędzimy z pomocą. Żołnierze Trzeciej Armii”
Mowa tu oczywiście o III Armii USA pod dowództwem Fryderyka Keffera, oddziały 9 batalionu piechoty z 6 Dywizji Piechoty ruszyli w kierunku obozu zagłady. Wyzwolenie obozu miało miejsce jutro, jednak dzisiaj więźniowie postanowili przyśpieszyć nadejście własnej wolności. Odbył się szturm
Kilkaset kilometrów od Buchenwaldu na terenie Polski trwała w najlepsze wojna polsko polska Oddział NSZ dowodzony przez Zygmunta Szendzielarza „Łupaszkę” napadł na Ciechanowiec. Niewinni ludzie zostali dotkliwie pobici, kobietom obcięto włosy. Żołnierze Łupaszki zamordowali sześć osób: Bolesława Przybyszewskiego, Siemiona Bondarenko, Tadeusza Treblińskiego, Józefa Bąka, Kazimierza Dachowskiego i Janinę Feszler. Terror nowej władzy przeplatał się z okrucieństwem podziemia zbrojnego. Zarówno terror jak i okrucieństwo znane było we Wrocławiu aż za dobrze.
10 kwietnia linia frontu przebiegała od zachodniego brzegu Lasku Dębowego do styku Legnickiej i Małopanewskiej, dalej w kierunku wschodnim do nasypu poznańskiej linii kolejowej, dalej przechodziła na zachód od Dworca Mikołajów przez ogródki działkowe do ulicy Stalowej.
Hartmann dzisiaj opuścił Popowice
„(…) 10 kwietnia razem z moimi działami opuściłem kwaterę w piwnicy przy ulicy Lisiej (Kischkestrasse) i udałem się na Poznańską. Krótko przedtem nasz szef został ranny w głowę, dlatego musiałem dowodzić całą opancerzoną grupą bojową.(…)”
Skład osobowy oddziałów niemieckich topniał z każdym dniem. Straty stanowiły około 45%, jednak w bataliony piechoty były jedynie jedną trzecią stanu sprzed oblężenia. Na pogarszającą się sytuację militarną ogromny wpływ miało przejęcie przez Rosjan lotniska na Gądowie. Z uwagi na zbyt niską skuteczność Niemcy próbowali rekrutować nowych żołnierzy z pośród Polaków przebywających w Breslau na robotach przymusowych. Pomysł tyle samo absurdalny co niespójny z ideami tak intensywnie realizowanymi przez ostatnie sześć lat. Żaden Polak nie zgłosił się do walk po stronie niemieckiej. Już w nocy z 5 na 6 kwietnia Niehoff meldował dowództwu Grupy Armii „Środek”
„(…) Na zachodnim odcinku frontu nieustające, ciągle ponawiane ataki piechoty i czołgów nieprzyjaciela z największym zużyciem amunicji. Siła własnego oporu jest w wyniku przemęczenia, ognia i przygważdżających nalotów lotniczych na wyczerpaniu. Nieprzyjacielskie włamania są ryglowane tylko z największym trudem. Wystąpiły objawy paniki, zwłaszcza wśród Volkssturmu. Ludność cywilna, licząca około 140 tysięcy, tłoczona jest w ciasnych, nie wystarczających do pomieszczenia wszystkich piwnicach i ogarnięta rozpaczą. Proszę o odsiecz lub o decyzję czy przebijać się przez linie przeciwnika, czy też bronić do ostatniego naboju. Co zrobić z ludnością cywilną? (…)”
Dziś już wiadomo jak była reakcja Hitlera. Zapewnienie pomocy, dostawy amunicji i potrzeba utrzymania twierdzy głównie ze względów wizerunkowych. Jednak ani słowa o chowających się w piwnicach. Jedno było pewne nie mogli się oni dostać w ręce wroga. Od czasu rozpoczęcia oblężenia to po raz drugi tego typu decyzja. Co by nie pisać, przy całym tragizmie sytuacji w najgorszym położeniu byli cywile. Żołnierze niemieccy dostali dzisiaj rację żywnościową w postaci:
Śniadanie: kawa, cukier 15g. sztuczny miód 70g
Obiad: grochówka (150g grochu), konserwa mięsna 64g. sól 15g.
Kolacja: konserwa kiełbasy 70g., cukier 15g., smalec 25g., 8 papierosów
W instrukcji zaopatrzeniowej brak informacji o przydziale chleba którego w mieście prawdopodobnie już nie było, podobnie jak wody bieżącej w kranie.[tom]

### 12 kwietnia

Vilém Mathesius, czeski językoznawca, historyk literatury (ur. 1882) nie pisać

12 kwietnia, czwartek
Świat obiegła dzisiaj informacja o śmierci 32 prezydenta Stanów Zjednoczonych Frankina Delano Roosevelta. Zmarł nagle nie kończąc swojej czwartej kadencji z powodu krwotoku śródmózgowego. News dnia natychmiast dotarł do Berlina. W chwili kiedy upadek III Rzeszy był nieunikniony wiadomość spotkała się z mistycznym przyjęciem. Natychmiast zaczęto studiować horoskopy zapowiadające zwycięstwo w końcu kwietnia i bliski pokój. Jak pisze Jońca:
„(…)Hitler dyskutował z Goebbelsem rozdział z Hstorii Fryderyka Wielkiego Carlyel’a opisujący śmierć carycy Katarzyny i ocalenie dynastii brandenburskiej. Goebbels był przekonany, że wiadomość o śmierci Roosevelta obudzi nowe nadzieje w narodzie niemieckim na ostateczne zwycięstwo Niemiec. Hitler ufał w swoją misję historyczną i wielkość, która stawiał ponad los narodu. Hitler wydał rozkaz do wojsk frontu wschodniego, przepojony wiarą w pomyślną zmianę sytuacji.(…)”
Wrocławska radiostacja odebrała meldunek natychmiast.
„Po raz ostatni śmiertelny wróg żydowsko-bolszewicki przystąpił do natarcia. Jeśli w tych przyszłych dniach i tygodniach każdy żołnierz frontu wschodniego spełni swój obowiązek, załamie się ostatni atak, podobnie jak spełznie także w końcu na niczym mimo wszystko włamanie się naszych wrogów na zachodzie. Berlin pozostanie niemiecki. Wiedeń znów niemiecki, a Europa nigdy nie będzie rosyjska. Twórzcie zaprzysiężoną wspólnotę do obrony – nie pustego pojęcia „ojczyzny”, lecz do obrony waszej ojczyzny, waszych kobiet, waszych dzieci, a tym samym naszej przyszłości. W tych godzinach cały naród patrzy na was, swoich obrońców wschodu, i wierzy tylko w to, że dzięki waszej broni i pod naszym kierownictwem bolszewicka nawałnica udusi się w krwawej kąpieli. W chwili, w której los zabrał z ziemi największego zbrodniarza wojennego wszystkich czasów, dokona się zwrot sytuacji wojennej.”
Inaczej interpretowali informację o śmierci Roosevelta żołnierze oblężonej twierdzy. Fanatyczny Verton który w swoich wspomnieniach nie raz dał wyraz ufności w słowa Hitlera, dzisiaj zmianę w USA odebrał inaczej niż wódz to przedstawił:
„(…)Nikły płomień jaki utrzymywaliśmy wzrósł ze śmiercią Franklina D. Roosevelta 12 kwietnia. Rozeszła się pogłoska, ze w obozie alianckim istnieją rozbieżności. Wydawało się, ze po tym wszystkim, ten nieszczęsny alians stoi w obliczu rozpadu, słyszeliśmy nawet, iż Amerykanie zamierzają razem z nami maszerować przeciwko bolszewikom. Ponadto, byliśmy pokrzepieni na duchu wiedzą, że poczyniono kroki aby nas uwolnić.(…)”
Oczywiście zmiana prezydentów amerykańskich nic nie zmieniła w postępach inwazji wojsk alianckich, wątpliwa nadzieja którą łapali się Niemcy była jedna z nielicznych pozostałości komfortu jaki mieli obrońcy. Nikt nie zmierzał z odsieczą, ilość amunicji topniała każdego dnia. Wprowadzono specjalne ograniczenia w wykorzystaniu 20-30 pocisków artyleryjskich dziennie.
Dzisiaj na zachodzie miasta wojska były już po drugiej stronie nasypu kolejowego przy stacji Popowice. Wali na terenie ogródków działkowych okazały się zaskoczeniem dla obu stron. Naprzeciwko Rosjan stanęły ponownie oddziały pułku Mohr, który wrócił do walki. Był to jeden z nielicznych dużych terenów stojących otworem przed ścisłym centrum Wrocławia. Dzisiaj dogasały także walki na terenie rzeźni miejskiej, stopniowo zdobywanej przez oddziały radzieckie.
Północ miasta była stosunkowo spokojna jednak dwa dni temu wydarzyło się coś, co warte jest odnotowania. 10 kwietnia niemiecki podsłuch uchwycił meldunek radiowy który wskazywał na zainteresowanie wojsk radzieckich jednym z kanałów w okolicy Lipy Piotrowskiej. Jak się okazało dwóch dezerterów niemieckich za ocalone życie zdradzili wejście do nie zalanych kanałów. Po tym jak namierzyli opisany kanał dostali się do niego, gdzie spotkali żołnierzy radzieckich, wywiązała się wymiana ognia. Chwilę po tym zamurowali wejście, nie wystarczyło to na długo. Kanał został zbombardowany przez radzieckie lotnictwo otwierając do niego wejście. Nauczeni doświadczeniem Niemcy przystąpili do planowego niszczenia pozostałych miejskich kanałów między innymi w pobliżu stacji Mikołajów oraz biegnących pod Odrą z centrum do Osobowic. W pobliżu Popowic nim się wycofali w kanałach pozostawili pułapkę z gruzu, kamieni, drutu kolczastego i min talerzowych [tom]

### 12 kwietnia

30 stycznia 1944 filharmonia zbombardowana, potem grali w Admiralspalast
unsere mauern brachen aber unsere herzen nicht
nun erst recht: Kampf bis zum Sieg
teatry kabarety misic hall od 1 września 1944 zamkniete
wir spielt weiter
12 kwietnia Wioska Olimpijska ranni szpital Wehrmachtu
ostatni koncert 16 kwietnia
19 spotkanie i próba ale odwolana, 20 próba Ludwig piano concerti in A maior
24 bombowce i o 21 wszyscy do bunkrów
25 rosjanie o 12.30
Gasteiner straße Wilmersdorf
trzechh popełniło samobójstwo, jeden z całą roodziną żoną i 2 córkami
kilku zginęło w bombardowaniach
26 maj Mendelson Misummers Nigths Dream i Czajkowski 4, dyrygent Leo Borchard Titania Palast
pg partei genossen, 4 wyrzucono m in Kleber ktoryu przeszedl do deutsche Oper
1  lipca Amerykanie
1955 pierwsz torune w USA, Furtwagler umarl w 1954 wiec Karajan, Carnegie hall golebie

W Rakowej na Podkarpaciu oddział UPA zamordował 13 Polaków i 3 Ukraińców. (?)

### 13 kwietnia

Rolando Rivi, włoski kleryk, męczennik, błogosławiony (ur. 1931) nie pisać
Ernst Cassirer, niemiecki filozof (ur. 1874) nie pisać

### 14 kwietnia

Założono klub piłkarski Aurora Gwatemala.
14 kwietnia, sobota
Można powiedzieć, to co nieuniknione musiało się wydarzyć a we Wrocławiu każdego dnia aktualizowała się samospełniająca się przepowiednia. Spirala chęci i niechęci, mocy i niemocy. Dokładnie dopasowane, z tą samą zaciętością walczyły o zwycięstwo na zachodzie Breslau. Po przekroczeniu nasypu kolejowego 87 samodzielny pułk czołgów pod dowództwem Tidemana ruszył w kierunku centrum. Naprzeciw Rosjanom ruszył pułk Mohr wsparty działami Rettera. Po raz pierwszy od kilku dni przez wizjer radzieckiego czołgu, kierowcy dostrzegli niemieckie pantery. Wśród nacierających byli także spadochroniarze 10 kompanii 26 pułku. Ilość sił rzuconych do kontrataku przez obrońców twierdzy oznaczała jedno. Gra idzie o wszystko, powoli docierało do Niemców że sytuacja jest beznadziejna, jednak komendant Twierdzy nie dopuszczał takiego scenariusza. Rosjanie tymczasem byli coraz bliżej Rynku. W wyniku zmasowanego ataku stacja Popowice przechodziła z rąk do rąk. Wieczorem kiedy strzały ucichły oczom patrolu niemieckiego objawił się radziecki czołg którzy zawieszony w leju po bombie wydawał się nieuszkodzony. Wczesnym rankiem trzydziestoosobowy oddział Niemców postanowiła przejąć maszynę zupełne nie zdając sobie sprawy z tego, że w czołgu wciąż znajduje się załoga. Po zbliżeniu się Niemców do czołgu Rosjanie otworzyli ogień, celnie rzucali granatami ręcznymi do czasu kiedy jednym uderzeniem panzerfausta obrońcy zakończyli pojedynek. Chwilowo w pobliżu Popowic Niemcy postawili skuteczną zaporę. Szczepin był niezwykle blisko, piękny, strzelający narożnymi kamienicami w jednej części, zachwycający modernistyczną architekturą. Szczepin z browarem Kipke, osiedle przedwojennych sprzeczności, gdzie zaledwie o kilka ulic mieszkali zamożni mieszczanie i proletariat w najbardziej przeludnionych kwartałach ulic.
W tym samym czasie kiedy na terenie ogródków działkowych trwały zacięte walki, rzeźnia miejska była już zdobyta, osiedle Popowice o 20 letniej tradycji w okolicach ul. Kłodnickiej zniknęło z powierzchni ziemi. Natarcie radzieckie przechodziło od zachodu na dwóch poziomach.

Chwilowo straciliśmy z oczu SS-manów z Besslein. Przy tej okazji warto się przyjrzeć składowi osobowemu tego osobliwego pułku. Wśród żołnierzy szkoły podoficerskiej byli także gestapowscy wrocławscy ze swoim szefem Scharpfinklem, wyspecjalizowani w egzekucjach członkowie oddziałów wartowniczych radomskiego i krakowskiego Gestapo, strażnicy z obozu w Auschwitz, ukraińscy zbrodniarze w SS Galizien, faszyści węgierscy, holenderscy jak Hendrik Verton obszernie cytowany w naszej kronice, flamandzcy, łotewscy i litewscy. Prawdziwa śmietanka zebrała się w Festung Breslau aby do końca wypełniać rozkazy wodza. Za ich sprawą do końca oblężenia działało we Wrocławiu Gestapo oraz sądy wojenne rozprawiające się z bezwzględnością z maruderami, dezerterami i ludnością cywilną. Oni grali na jedną kartę – walki do końca, zdając sobie sprawę beznadziei swojego położenia. Po kapitulacji czekał na nich sąd rosyjski o którego bezwzględności już krążyły legendy. Próby przebicia się przez pozycje Radzieckie właściwie do końca oblężenia towarzyszyły zwyrodnialcom z SS.

### 15 kwietnia

Początek akcji UPA skierowanej przeciwko posterunkom MO w powiatach sanockim i przemyskim. (?)

### 16 kwietnia

16 kwietnia,
Początek marszu Armii Czerwonej na zachód można w całości traktować jako ofensywę berlińską. To właśnie w stolicy Rzeszy mieścił się sztab, serce i mózg aktu zniszczenia jaki naziści konsekwentnie wprowadzali w życie. Jednak mówiąc o ofensywie berlińskiej w kontekście militarnym mamy na myśli wszystkie wydarzenia które rozpoczęły się dzisiaj. 16 kwietnia zaczęło się forsowanie Odry i Nysy Łużyckiej przez blisko milion żołnierzy I Frontu Białoruskiego dowodzonego przez Giorgija Żukowa w skład którego wchodziła I Armia Wojska Polskiego, żołnierzy 1 Frontu Ukraińskiego z II Armią Wojska Polskiego i II Frontu Białoruskiego. W sumie około 2,5 mln. ludzi. Ogromna przewaga która miała zadeptać konającą potęgę. Pierwsze skrzypce należały do I Frontu Białoruskiego który ruszył spod przyczółka pod Kostrzynem. Szybko się po raz kolejny okazało, że wojna to nie wspaniała przygoda i opowieść o przyjaźni załogi czołgu, nie pełna zmian akcji fabuła westernu.

Dramat miał bardzo nietypowo cztery akty, kolejno 16 kwietnia, 17 kwietnia, 18 kwietnia i 19 kwietnia. Dzisiaj zaprawieni w boju Rosjanie i Polacy dotarli do bramy do Berlina w okolicy wzgórz Seelow. Naprzeciw czekała Armia Gottharda Heinrici pozostawiając wilgotne nadodrzańskie tereny, skoncentrował się jedynie na obronie wzgórz przez które przechodzi autostrada. 90 km od Berlina. Koncert na 8900 dział i katiusz rozpoczął się o godzinie 3 największa artyleryjska symfonia w historii wojny, 6500 lotów bojowych podnosiło skalę uwertury, chwilę po tym nastąpiła iluminacja. 143 reflektory oświetliły pozycje niemieckie. Największy błąd Żukowa polegał na ignorancji przekonaniu o własnej potędze i niedocenieniu podstępu strategicznego Niemców. Oświetleni Rosjanie stali się doskonałymi celami dla Heinriciego, Bussego i 90 tysięcy ich ludzi. Użyte podczas natarcia czołgi również okazały się bezradne odmokłych stromych zboczach. W godzinach popołudniowych zakończył się pierwszy akt. Żukow zameldował Stalinowi o chwilowych kłopotach, a ten nie czekając na odpowiedz, w zaufaniu odpowiedział, że zgodził się aby Koniew wraz z I Frontem Ukraińskim ruszył z południa na północ. Kolejny raz szczuł na siebie dowódców, którzy w ambicji i niepohamowaniu parli naprzód. W ten sposób rozpoczęła się Bitwa o wzgórza Seelow.

Podczas gdy giganci toczyli koleny bój, w Polsce trwała w najlepsze mała wojna wzajemnej nienawiści. 16 kwietnia nieopodal Mieszkieniki w powiecie sokólskim bojówka WiN zamordowała jadących lasem rolników 65 letniego Michała Wróblewskiego i 39 letniego Sergiusza Onoszko.
Tymczasem w Breslau świat stanął nad krawędzią grobu. Nadzieja opuściła także Niemców, w tym Franza Kragena z pułku Mohr, który w niewysłanym do brata liście napisał:
„(…) Czekam, kiedy się to wszystko skończy. Ludzie piją z rozpaczy ile się tylko da. Żaden ze starych żołnierzy nie sądzi, by ten cały burdel miał jakikolwiek sens. Po tygodniu wallk na Frankfurterstrasse w naszej kompanii została połowa ludzi. Jeden większy atak i już po nas. Iwan jednak nie spieszy się. On dobrze wie, ze i tak dostaniemy mu się w łapy.(…)”
Kragen nie wiedział, że Iwan też już nie ma siły, łapie ciężkie oddechy i spogląda na zachód, szczególnie że kilkaset kilometrów stąd druzja idą na Berlin.
Wczorajsze wzmocnienie Armii Czerwonej o 135 Dywizję Piechoty którzy dzisiaj byli w okolicy pl. Strzegomskiego było tylko pozorne, Festung Breslau opuściła 31 Dywizja Artylerii, 37 Brygada Przeciwpancerna, 25 Brygada Artylerii Rakietowej i 51 Brygada Moździerzy. Jednocześnie rozpoczęto ograniczać dzienny przydział pocisków artyleryjskich o połowę.[tom]

### 18 kwietnia

John Ambrose Fleming, brytyjski elektrotechnik, radiotechnik (ur. 1849) nie pisać

### 19 kwietnia, czwartek

„Koledzy!

My, antyfaszyści buchenwaldzcy stajemy dziś, by uczcić 51 tysięcy więźniów, wymordowanych przez bestie nazistowskie w Buchenwaldzie i w jego komendach zewnętrznych.

51 000 zastrzelonych, powieszonych, stratowanych, zaduszonych, utopionych, zagłodzonych, otrutych, zatrutych na śmierć zastrzykami -
51 000 ojców - braci - synów poniosło śmierć w męczarniach dlatego,
że walczyli przeciw faszystowskiemu reżimowi morderców.
51 000 matek, żon i dzieci podnosi oskarżenie!

My, którzyśmy pozostali przy życiu, my świadkowie nazistowskiej żądzy mordu patrzyliśmy wczoraj w bezsilnej wściekłości, jak ginęli nasi towarzysze.
Jeżeli było coś, co nas utrzymywało przy życiu – to była to jedna myśl:
Kiedyź nadejdzie dzień zemsty!

Dziś jesteśmy wolni!

Dziękujemy armjom sprzymierzonym, które wywalczają dla nas i dla całego świata pokój i życie.

Wspominamy w tym miejscu wielkiego przyjaciela antyfaszystów wszystkich krajów, organizatora i inicjatora walki o nowy, demokratyczny, pokój
miłujący świat
F.D.Roosevelta.
Cześć jego pamięci!

My buchenwaldczycy,
Rosjanie, Francuzi, Polacy, Czesi i Niemcy,
Hiszpanie, Włosi i Austrjacy,
Belgowie, Holendrzy i Anglicy,
Luksemburczycy, Rumuni, Jugosłowianie i Węgrzy,
walczyliśmy wspólnie przeciwko SS-om, przeciwko nazistowskiej bandzie morderców, o naszą własną wolność.

Przejmowała nas jedna idea:
sprawa nasza jest sprawiedliwa -
zwycięstwo musi być nasze!

We wielu językach prowadziliśmy tę samą twardą, bezmiłosierną
i ofiarną walkę – a walka ta jeszcze nie jest zakończona.

Jeszcze wieją sztandary hitlerowskie!
Jeszcze żyją mordercy naszych kolegów!
Jeszcze są na wolnej stopie sadyści, którzy nas męczyli!
Przysięgamy przeto przed całym światem na tym placu apelowym,
na tym miejscu faszystowskiej zgrozy:
Zaprzestaniemy naszej walki dopiero wtedy, gdy ostatni winowajca
stanie przed sędziami narodów!
Naszym hasłem jest wyniszczenie faszyzmu od korzenia!
(Budowa nowego świata pokoju naszym celem!)
Jesteśmy to winni naszym pomordowanym kolegom, naszym najbliższym.

Na znak gotowości do tej walki
podnieście rękę do przysięgi i powtórzcie:
PRZYSIĘGAMY!”

Przysięga Buchenwaldzka, wypowiedziana i spisana dzisiaj, do dzisiaj jest aktualna. Osiem dni po oswobodzeniu przez żołnierzy amerykańskich, więźniowie KZ Buchenwald dla których Niemcy na bramie obozu umieścili napis "Każdemu to, co się należy", nieliczni którym udało się przeżyć piekło, postanowili spisać słowa które na długie powojenne lata staną się mottem i determinantem działania.
Dzisiaj dogasa bitwa na wzgórzach Seelow. Czwarty dzień kosztował Żukowa wielu niepotrzebnie zabitych żołnierzy. Do dzisiaj zamysł natarcia określany jest jako błąd strategiczny, można śmiało powiedzieć, że ambicja i chęć odgrywania pierwszoplanowej roli była tu kluczowa, niezależnie od kosztów osobowych i zysku militarnego. Oto mamy idących ramię w ramię dwóch przywódców dla których Berlin oznacza glorię i chwałę, jednak pomimo przytłaczającej przewadze Rosjan, nie udało się w pełni rozbić wojsk niemieckich, które po przedarciu się z okolic wzgórz zostały rozdzielone na trzy części. W tym samym czasie żołnierze 1 Armii Wojska Polskiego zajęły Neugaul. Polskim pilotom udało się dziś zestrzelić 4 niemieckie maszyny. Co daje razem 8 biorąc pod uwagę że artyleria nie próżnowała.
Tymczasem w Breslau ofensywa radziecka zmierzała w kierunku Szczepina. Atak wyprowadzony został z rejonu ul. Popowickiej i Starogranicznej i zmierzał w kierunku ul. Poznańskiej. Natarcie które jak tornado zabierało kolejne ulice Popowic: Niedziwiedzią, Rysią zabrało także ulicę Legnicką. Zdobyty został bunkier przy placu Strzegomskim w śrdoku którego był Menede, jeden z obrońców twierdzy.

„(…) Rozpoczęła się gwałtowna strzelanina w pobliżu bunkra. Na razie nie groziło nam żadne niebezpieczeństwo za grubą ścianą betonu. Nie szkodził nam ogień radzieckich karabinów maszynowych, wzmagający się z godziny na godzinę. W pewnej chwili coś jakby zachwiało posadami naszego bunkra. Zbliżający się wał ogniowy ciężkiej artylerii ogarnął wyraźnie betonowy schron. Naliczyliśmy 9 potężnych detonacji na szczycie i ścianach, dziewiąta detonacja rozległa się już gdzieś we wnętrzu. Rozbite zostały akumulatory i zapanował ciemność. Przestały działać wentylatory, swąd groził uduszeniem. Padł rozkaz otwarcia bramy i opuszczenia bunkra. Nie łatwe to było zadanie gdyż w pobliżu wejścia zapaliło się rozlane paliwo. Podoficer wyskakujący potknął się może też trafiony kulą, upadł i spłonął. Desperackim susem przeskoczyłem płonącą część korytarza. Ogarnęły mnie płomienie ale wydostałem się na zewnątrz. Co sił biegłem przez plac na wprost siebie. Spalił mi się częściowo mundur i włosy, na razie jednak byłem uratowany. Koledzy którzy za mną wybiegali w prawo i lewo, wpadli od razu w ręce żołnierzy radzieckich otaczających bunkier. Ja dostałem się do niewoli kilka dni po kapitulacji garnizonu.(…)”

Utrata placu Strzegomskiego i postępujące natarcie w kierunku Szczepina wyraźnie dało do zrozumienia sztabowi, ze próba przebicia się na zachód jest bez szans. Strona niemiecka doszła do wniosku, że wypad z miasta „utopiłby się okrutnie w morzu krwi”
W przeddzień wielkiego święta nazistów, urodzin Hitlera buchenwaldczycy obiecali wendettę a Wrocław zrozumiał że nie już szans na ucieczkę, tak myśleli wszyscy, z wyjątkiem jednego człowieka.[tom]

### 20 kwietnia

20 kwietnia, piątek
Dzisiaj są 56 urodziny, autora i inicjatora okrucieństwa którego współczesna historia nie znała Adolfa Hitlera którego trafnie określił Joachim Fest
„(…) By zdefiniować spotykające ich nieszczęścia, ludzie potrzebują nadać im łatwo rozpoznawalną postać. W zeświecczonym świecie, gdzie Zło w postaci szatana przestało istnieć, rolę tę przejął Hitler.(…)”
Wydaje się że to właśnie zło które definiuje Hitlera wpłynęło na to że imię Adolf na stałe przestało istnieć w Niemczech. Dzisiejsze obchody odpowiedzialnego szalonej wizji podboju Europy nie przebiegały tak jak by sobie tego życzył. Wielka Germania waliła się na jego oczach. On sam popadający w coraz większą paranoję w bunkrze Kancelarii Rzeszy tracił kontakt z rzeczywistością. Jednak show must go on, powód do świętowania powinien być celebrowany zgodnie z dawnym zwyczajem. Breslau, potęga wschodnich Niemiec zamieniona w kłębowisko pyłu i płonącego gruzu również otwierała z hukiem wino za zdrowie wodza.
„(…)Był 20 kwietnia, dzień urodzin Hitlera. Zgodnie ze zwyczajem otrzymaliśmy od Führera prezent urodzinowy w postaci butelki wina wręczanej przez NSFO, odpowiedzialnego za propagandę partyjną. Nawet w tych warunkach nie zapomniano o tradycji, chociaż obowiązki wykonywane w tym dniu przez oficera nie należały do komfortowych. Pozycja jaką zajmował była częścią struktur nazistowskich od 1944 r. Miał obowiązek administrowania psychologiczną sferą patriotyzmu, stoicyzmu i iluzji, że się trzyma „palec każdego żołnierza na spuście jego karabinu”. Jego przemówienie było mieszaniną pustego patosu i słów o zwycięstwie. Słuchaliśmy grzecznie lecz ze sceptycyzmem, ponieważ nosił złotą odznakę za udział w walkach na bliską odległość w ponad pięćdziesięciu akcjach.(…)”
Verton w swoich wspomnieniach pisze także o braku zaufania do Hitlera w dniu jego urodzin. Stracił wiarygodność ukrywając się w bunkrze Kancelarii Rzeszy.
Rosjanie w Breslau przygotowali dzisiaj dla Hitlera szczególny prezent urodzinowy. Zamiast spodziewanej odsieczy Schörnera niemieccy obrońcy kolejny raz mieli stanąć oko w oko z Armią Czerwoną. Wspomina to Verton:
„(…) Rosjanie nie pominęli obchodów tych urodzin. Wybrali 112 dywizję, aby dokonać szaleńczego napadu ogniowego na pułk Mohr z Wehrmachtu, który zajmował mały odcinek frontu.(…)”
Vertonowi pomieszały się numery dywizji, reszta się zgadza. O świcie 294 Dywizja Piechoty otworzyła ogień na pozycje batalionu Wuttke, pułku Mohr zlokalizowany na terenie ogródków działkowych przy ulicy Długiej. W ciągu godziny Niemcy utracili 70% stanu osobowego. Kiedy nie było już z kim walczyć Rosjanie ruszyli szturmem na bagnety, spychając resztki bataliony na teren strzelnicy przy ulicy Długiej, obecnie jest to teren ZDiKu. Przyparci do brzegu Niemcy próbowali ratować się ucieczką wpław, szybko okazało się, że lodowata woda jest równie śmiertelna co kule pepeszek. Z zaskoczenia udało zająć się koszary na skrzyżowaniu ulic Długiej i Poznańskiej. Niedobitki pułku Mohr który stacjonował w tym czasie w jednostce Przy Długiej okopały się na wschodniej ścianie wypalonego Rynku Szczepińskiego, dokładnie w miejscu gdzie obecnie jest teren sportowy. Zamknęli w ten sposób wylot ulic Zachodniej, Ścinawskiej i Czarneckiego. Wieczorem dowódca odcinka frontu płk Pierepielica wydał rozkaz o wygaszeniu natarcia. Z megafonów popłynęło znamienne zapytanie
„Niemieccy żołnierze! Czy już macie dosyć?” Mieli dosyć, nawet SS powoli zaczynała już pękać. Tym bardziej że to właśnie Besslein miał właśnie zluzować wykrwawiony Mohr, który wycofany został na południe. Wspomina to również Verton:
„(…) Nie po raz pierwszy zostaliśmy wysłani, aby wspomóc uszczuplony obecnie pułk Mohra, który został przesunięty na południowy odcinek frontu, uważany za spokojny. Pogoda 20 kwietnia była „królewska” co pomagało rozwijać się roślinom. W porozbijanych ogrodach miasta kwitły krzewy i drzewa. Temperatura wynosiła 25 stopni w cieniu i nie zanosiło się na to, aby wiośnie miało coś przeszkadzać w prezentowaniu jej wdzięków.(…)”
Sytuacja na zachodzie była beznadziejna a widmo rychłego końca odcierała także do dowódców, którzy nie bacząc na rocznicę urodzin Hitlera złożyli meldunki. Był wśród nich pułkownik Urbatis odpowiedzialny za artylerię w Festung Breslau:
„(…) Ataki przeciwnika z ostatnich dni na zachodzie twierdzy wykazały, ze na skutek jego liczebnej przewagi w ludziach i materiale udaje mu się zawsze przebiec przez naszą linię obrony.(…)”
Walki i wiosenną oprawę zagłady miasta z 20 kwietnia ujął w swoich notatkach korespondent radziecki Malinin:
„(…) 20 kwietnia 1945 r. Wiosna w całej pełni. Ciepło.(…) Walki toczą się na sąsiednich ulicach i nad Odrą. Wróg wprowadził do walki Volkssturmistów uzbrojonych w pancerfausty. Nic mu to nie pomoże(…)”

Wielkie odliczanie ostatnich dni Szczepina rozpoczęto już kilka dni temu, teraz na zawsze zniknie osiedle wraz z klasztorem i kościołem i zbiegu Rybackiej, Szczepińskiej i Zachodniej.[tom]

[ https://www.facebook.com/groups/HistoriaNaKazdyDzien/permalink/2840882632647242/ ]
Niemcy, okopani na wzgórzach Seelow, poza zasięgiem sowieckiej artylerii, przez trzy dni powstrzymywali zaciekłe ataki Żukowa. Sowieci uzyskali wyłom 19 kwietnia, rozszerzyli go nazajutrz. Sytuacja szybko się pogarszała. Po sforsowaniu Szprewy Koniew skierował się na Juterbog i Zossen (kwatera OKH), Żuków zaś starał się nadrobić opóźnienie i rozpoczął marsz na Berlin od północy, otaczając jednocześnie 9 armię Bussego i elementy 4 armii pancernej. 20 kwietnia, gdy położenie stało się krytyczne, Hitler obchodził 56 urodziny.
W uroczystości uczestniczyli wszyscy wyżsi dowódcy: Keitel, Jodl, Krebs i Dónitz, jak też najwyżsi dygnitarze Trzeciej Rzeszy: Góring, Bormann, Himmler, Goebbels i Speer. Była to smutna uroczystość, mająca miejsce w ruinach niegdyś okazałej Kancelarii Rzeszy. Powybijane szyby, zgliszcza i dziurawy sufit w takim oto miejscu Hermann Göring, Heinrich Himmler, Martin Bormann i inni składali życzenia Adolfowi Hitlerowi. Trzeba zauważyć, że niegdysiejsi paladyni III Rzeszy składali życzenia zdrowia i zwycięstwa, będąc myślami przy tym, by jak najszybciej uciec z okrążanej przez Armię Czerwoną stolicy. Każdy z osobna potwierdzał swoją wiarę w zwycięstwo, walkę do końca i wierność, była to dobra mina do złej gry. Führer zdawał się być nieobecny, mówił coś pod nosem i był wyraźnie poirytowany zaistniałą sytuacją. Po kilku godzinach Heinz Linge obudził Hitlera donosząc mu alarmujące wieści o bezpośrednim ostrzale Berlina oraz o zaciskającym się okrążeniu. W godzinach popołudniowych Hitler, po aplikacji przez Langego kropli do oczu z kokainą, dokonał w ogrodach Kancelarii Rzeszy dekoracji młodych, kilkunastoletnich żołnierzy z formacji Hitlerjugend, można dostrzec fatalny stan zdrowia Adolfa Hitlera, jego przygarbioną sylwetkę i schowaną za plecami trzęsącą się rękę. Było to jego ostatnie publiczne wystąpienie.
Po uroczystości wszyscy odjechali. Dónitz udał się do swej nowej kwatery głównej, do Flensburga, Keitel i Jodl pojechali do Neuruppin, doi którego przeniesiono biura OKW - 60 kilometrów na północny zachód od, Berlina. Góring skierował się do Obersalzbergu, Himmler zaś do swej kwatery w Ziethen.
W ciągu kolejnych dni sytuacja pogarszała się w oszałamiającym tempie Żuków zbliżał się do przedmieść Berlina, Koniew zaś podjął oblężenie miasta od zachodu. Hitler starał się utrzymać dowodzenie w swym ręku. Przewodniczył codziennie dwóm konferencjom sztabowym i bawił się przesuwaniem armii na mapach. Słynne zgrupowanie Steinera, z zaimprowizowanej zbieraninie pancernej Waffen SS, powinno przedzierać się z północy do Berlina 9 armia Bussego miała wyrwać się z okrążenia i otworzyć sobie drogę stolicy. Największe nadzieje Fuhrer pokładał w 12 armii Wencka. mającej pozycje nad Łabą, naprzeciw amerykańskiej 9 armii. Ponieważ Amerykanie nie wykazywali żadnej inicjatywy, Hitler liczył, że jego wojska dokonają zwrotu, zaatakują skrzydło sił Koniewa i przybędą do Berlina.

### 28 kwietnia

Jan Wroczyński, polski wojskowy, polityk, minister (ur. 1876) nie pisać

=============

Marian Kulik
[ https://www.facebook.com/marian.kulik.50/posts/3652325118215966 ]

Festung Breslau 
13 luty 1945 rok 
 Obrona stolicy Śląska była  z wielu powodów wyjątkowa i niepowtarzalna  stając się  jedną z najdłuższych bitew miejskich II wojny św ,a dzięki walecznej    i nieustępliwej postawie obrońców    Breslau stał się  najdłużej bronionym kompleksem miejskim w tej wojnie ( nie mylić z tylko  zablokowanymi punktami oporu)  , który się bronił aż do ostatnich godzin  II wojny św poddając się już po upadku Berlina . 
W obfitych opadach śniegu radzieckie kleszcze -6 .Armia od zachodu i 5 Armia Gwardii od południowego wschodu -spotkały się około godziny dziesiątej rano w ostatkowy wtorek 13 lutego 1945 roku w wiosce Domasław (nazwa obecna) leżącej 12 km na południe od Breslau . 
Pierścień okrążenia nie był jednak zbyt szczelny . Miejscami miał zaledwie 1 km szerokości . Taka sytuacja powodowała ,że część oddziałów niemieckich z północy i wschodu chciała przedrzeć się do miasta , inne próbowały przebić się na południe od pierścienia i uniknąć walki w okrążeniu z możliwościa użycia na innym kierunku frontu , który  na w tych gorących dniach lutego był na Śląsku  płynny dzięki  czemu wiele oddziałów uniknęło zniszczenia a inne uniknęły walki w oblężonym mieście i przeniknęły przez rzadką linię oblężniczą w kierunku Czech . 
I tak żołnierze z 269 Dywizji Piechoty odparli  sowieckie uderzenia gdy jeszcze obrona Breslau się nie ukształtowała,  teraz  dowództwo uznało , że będą bardziej potrzebni gdzie indziej i zanim pierścień okrążenia została wzmocniony musieli  sobie  wyrąbać drogę na południe . Uderzyli nocą z 13 na 14 lutego przedzierając się przez wieś Golasowice 13 km na południe od miasta . Część żołnierzy przerwała linię obrony wroga i dotarła do swoich na południu a część musiała zawrócić do Breslau min p.porucznik Leo Hartman , który przemoczony przeleżał cały dzień na ziemi niczyjej i dopiero nocą znaleźli go obrońcy twierdzy a potem do lazaretu , żeby powrócić na front -Batalionem Niszczycieli Czołgów w Breslau. 
W tym samym czasie kilkanaście km dalej od miasta zaczęły się przebijać do miasta resztki 408 Dywizji Piechoty .Jej żołnierze przechodząc przez wieś Lutynia trafili na jedyną mieszkankę, która poinformowała dowódcę tej grupy gen Maxa Sachsenheimera o ruchach i obecności wojsk radzieckich . Dzięki tym informacjom zniszczono działa i samochody ,a potem oddział 1400 ludzi podzielono na trzy grupy i rozpoczęto przedzieranie się do twierdzy , każda grupa samodzielnie . Niektórzy wpadli na czerwonoarmistów i musieli walczyć  koło wiadukty autostradowego  pod Kostomłotami  a inni  w pobliskim majątku miejskim.
Ostatecznie udało się przedrzeć do Breslau około 800 żołnierzom , którzy dołączyli do załogi . Od tego momentu nie było żadnych skoordynowanych prób przebicia się z Kotła Breslau , ale doszło do kolejnych  zdeterminowanych prób przebicia się do twierdzy .
Breslau na krótko przed ewakuacją liczył blisko 900 .000 mieszkańców ( z powodu dużego napływu uchodźców)  , których większość  się  ewakuowała tylko niewielka część  około 80 tys z różnych powodów z ewakuacji nie skorzystało   ; 6500 mężczyzn zdolnych do walki , 30 tys mężczyzn i kobiet zdolnych do różnych  robót , 5000 matek , prawie 9 tys dzieci , 24 starców , chorych i niesprawnych oraz 4 tys robotników cudzoziemskich .
Autentyczna liczba osób przebywających w mieście wynosiła około 115 tysięcy , ale nigdy się nie udało tego potwierdzić . 
Siły obrońców liczyły około 37.000 . Trzon stanowiła 609 Dywizja Piechoty dowodzona przez Siegfrieda Ruffa. Był jeden problem jednostka powstała dopiero trzy miesiące wcześniej i wielu żołnierzy pochodziło z różnych wcześniej rozbitych oddziałów i jeszcze się scalili odpowiednio .
Oprócz niej w skład garnizonu jeszcze wchodziło  pięć pośpiesznie sformowanych pułków na tej samej zasadzie jak 609 Dywizja i nosiły nazwy od dowódców tych pułków . 
Wojska te obsadziły niemal 70 km linię obrony miasta , tworzącą owal wydłużony na osi północny zachód -południowy wschód .
Polowe jednostki Luftwaffe broniły południowego odcinka. 
Na zachodzie major Karl Hermann Hanf dowodził pułkiem złożonym ze słuchaczy szkoły p.oficerskiej . Obok niego znajdował się pułk sformowany z jednostek zapasowych i szkolnych Waffen SS  dowodzony przez młodego ale  bardzo bojowego Obersturmbannfuhrera Georga Bessleina . 
Na prawo od nich oddziały z koszar miejskich na Karłowicach obsadziły północny sektor obrony .
Z kolei północny wschodni sektor bronił pułk sformowany z jednostek szkolnych i zapasowych .
Trzy pułki 609 DP składające się z jednostek rozpoznawczych , elewów szkół oficerskich , obsługi dział p.pancernych oraz kadetów i żołnierzy 269 DP , którzy zdołali się przerwać przez pierścień okrążenia . Do każdego z tych pułków przydzielono po jednym batalionie Volkssturmu .  W mieście sformowano 38 jednostek Volkssturmu roboczych i bojowych oraz dwa bataliony złożone wyłącznie z bojowników Hitlerjugend . 
Podczas oblężenia część żołnierzy -rannych odsyłano samolotami , które  przywoziły do twierdzy  niewielkie grupy bojowe mające wzmocnić obronę . Most powietrzny był czynny aż do ostatnich dni Festung Breslau .

========

Marian Kulik
[ https://www.facebook.com/marian.kulik.50/posts/3741576502624160 ]

Ostatnie tygodnie Hanzeatyckiego Gdańska 
Marzec 1945 -walki na przedpolach Gdańska .
W połowie marca po zablokowaniu niemieckich sił w  Królewcu  i w kotle wokół Heiligenbeil , pozostały jeszcze siły zgrupowane wokół
Gdańska , który był bardzo ważnym portem i punktem ewakuacyjnym tysięcy cywili z Prus i Pomorza , stąd decyzja o bezwzględnej obronie tego portu. 
Główny trzon obrony Gdańska stanowiły 7 i 4 Dywizja Pancerna   oraz 4 Policyjna Dywizja Grenadierów Pancernych Waffen SS. 
Podobnie jak w przypadku Królewca , tak i tutaj Armia Czerwona z ostrożnością podchodziła do szturmu do potencjalnie silnie ufortyfikowanego miasta ,chociaz Gdańsk miał ograniczone linie obronne . Wprawdzie  od zachodu miasto broniły zalesione wzgórza, Gdańsk nie posiadał jednak żadnych fortów podobnie Gdynia oprócz okopów i przeszkód ziemnych wykopanych na krótko przed oblężeniem . Mimo wszystko obydwie strony  wiedziały , że walki w mieście są bardzo kosztowne . 
15 marca 389 dywizja  znajdująca się na północ od stanowisk 4 Dywizji Pancernej była bardzo mocno naciskana przez sowieckie siły i prosiła o wsparcie , którym miały być pantery 4 Dywizji Pancernej . 
Porucznik  Gerlach wspomina: 
" Otrzymałem rozkaz towarzyszenia batalionowi fizylierów w nocnym ataku na wieś Nowy Świat , a także zniszczenia nieprzyjacielskich czołgów dostrzeżonych w okolicy . 
Fizylierzy wyruszyli o 20.00 . Panowały niemalże całkowite ciemności . Atakujący przebijali się naprzód przez ciężki ogień . Łatwo można było rozróżnić huk wystrzałów wielu armat czołgowych . 
Tymczasem okazało się , że w Nowym Świecie naliczono około 24 nieprzyjacielskie czołgi , w tym 8 J.Stalinów . Jedyne co mogliśmy przeciwstawić tej miażdżącej sile , był atak dwóch panter. 
Gdy ci dzielni fizylierzy z 389 D.Piechoty dotarli do wsi , i  za pomocą panzerfaustów zniszczyli jeden czołg i jedno działo .pancerne nieprzyjaciela . Jednak zaraz  dostali się pod ciężki ogień i musieli się szybko wycofać . Na nieszczęście jedna z panter uległa awarii i trzeba ją było odesłać na tyły. 
Gerlach wraz ze swym radiotelgrafistą i plutonowym Kumpferem wdrapali się na ostatnią panterę i ruszyl w kierunku stanowisk wroga .  
Pantera samotnie podążała wzdłuż linii kolejowej w kierunku wioski po twardym i  równym terenie stąd jej silnik pracował cichutko tak , że   prawie nie był  słyszalny . 
Jako stary wyga Gerlach dobrze wiedział aż za dobrze , że musi zaatakować z marszu , jeśli zamierza wygrać ten nierówny bój i przeżyć .Burza śnieżna chroniła go przed nieprzyjacielskimi czujkami . 
Na torach kolejowych po lewej stronie stał wagon towarowy , co oznaczało , że sylwetka czołgu pozostaje niewidoczna na horyzoncie , za którym wstawał świt. 
Znajdowali się około 400 metrów od wsi , gdy pantera wjechała na grząski grunt . Dalsza jazda wymagała od kierowcy wyjątkowych umiejętności.Nie udało się jednak zachować spokoju , głośny ryk czołgu zaalarmował sowieckich żołnierzy , którzy zaczęli strzelać na oślep w kierunku słyszanych hałasów .
 Na szczęście  dla nas  nie widzieli nic - nie mogli trafić w dobrze kryjący się czołg. 
Kanonier Lang otworzył ogień w kierunku błysków . Już pierwszym strzałem zaliczył bezpośrednie trafienie w działo pancerne , które wybuchło jasnym płomieniem . Od niego zajęła się także stojąca obok stodoła - w okolicy zrobiło się jasno .  W blasku łuny dostrzeżono kolejne sowieckie czołgi broniące skraju wsi . 
Pantera znalazła się po silnym obstrzałem . Gerlach wycofał  się na wstecznym biegu tak daleko za zbocze , że mógł obserwować  wieś przez peryskop. 
Pomiędzy domami  znajdowały się dobrze skryte dwa radzieckie czołgi , stojące blisko siebie . Zaczęły padać wokół nas pociski artylerii i z moździerza . Wróg walił nieustannie . 
Zameldowałem o swoje sytuacji i poprosiłem o pomoc bo w przeciwnym wypadku nie będę miał okazji się nawet wycofać . 
Po południu w ramach wsparcia pojawiła się druga pantera , dowodzona przez sierżanta Palma bardzo doświadczonego "łowcy czołgów ".
W ciągu tego  jednego popołudnia dzięki umiejętnemu manewrowaniu i mojemu wsparciu udało się zniszczyć dwa czołgi nieprzyjacielskie, w tym jednego J.stalina . Drugiego stalina wyłączono z walki , a poza nimi zniszczył ciężkie działo pancerne  .
Minął wieczór i kolejna noc . Sowieci nie próbowali się wychylać ze swoich kryjówek . W międzyczasie musieli otrzymać wsparcie bo nad ranem wzmógł się u nich spory ruch i o świcie przypuścili silny atak na naszą  prawą stronę.
Gerlach od razu podjechał ze swoją panterą na zagrożony odcinek . Gdy on kierował ostrzałem z działa jego rdiotelegrafista blokował ze swojego karbinu maszynowego  atakująco czołowo piechotę wroga , która musiała być wzięta prosto  z transportu bo kto atakuje tak bezmyślnie bez osłony  bezpośrednio na stanowisko karabinu maszynowego . 
Poza odparciem ataku kompanii  rosyjskich strzelców dwie niemieckie pantery znajdujące się na doskonałych stanowiskach i dowodzone przez  doświadczonych oficerów , zniszczyły sześć ciężkich czołgów radzieckich , trzy samobieżne działa i ciężkie działo przeciwpancerne . 
Następnego dnia tj 18 marca , Gerlach wciąż utrzymywał tę samą pozycję w sektorze 389 DP ze swoimi dwiema panterami . 
Z bardzo korzystnej dającej przewagę pozycji zniszczył jeszcze jednego J.S. dwa działa pancerne i dwa działa samobieżne . 
Skalę wyczerpania i poświęcenia w trwającej trzy doby bez przerwy walce na śmierć i życie z przeważającym przeciwnikiem może obrazować fakt , że w czasie rozmowy z kwaterą główną pułkowej piechoty Gerlach , w czasie walk całkowicie przytomny , natychmiast zasnął głębokim snem ". 
Trzy dni walk przyniosły wynik w postaci 21 zniszczonych wozów bojowych  przeciwnika przy braku strat sprzętu własnego. 
Autor zachęca aby brać pewną dozę strożności przy tak dużej ilości zniszczonego sprzętu bo mogła ona wynikać z braku dokładności w  ferworze walki i niektóre czołgi mogły być tylko uszkodzone. Ale nie ulega wątpliwości ,że załogi niemieckich czołgów górowały doświadczeniem nad załogami   sowieckimi wielokrotnie będącymi bez doświadczenia bojowego.
Mimo niewielkiej liczby czołgów z 4 Dywizji Pancernej udało się utrzymać linię oporu w Nowym Świecie ,ale też z powodu  wypadu Gerlacha dywizja pozbawiona  została tak cennych panter i po ciężkiej nawale artyleryjskiej utraciła Pępowo i ważne wzgórze 165 znajdujące się w paśmie wzgórz.