---
title: "nie ma"
date: 2021-02-29
published: false
date1945: 29 lutego 1945, 
img: ../img/1280px-BM_13_and_BM_21_TBiU_7.jpg
tags: Hitler
place: Wrocław
url: https://dygresje.info/festung-breslau/blog/02-29
description1: "nie ma"
description2: "https://www.facebook.com/tdudkowski/posts/10205773803846534"
---

### 1 lutego

Pierwszego dnia ofensywy korzystając z ogromnej przewagi ognia i zręcznej taktyki sowieci osiągnęli wszystkie cele, wyprowadzając uderzenie na zaplecze niemieckiej pierwszej linii. Pojedyncze przypadki skutecznej obrony niczego w istocie nie zmieniły. Przykładem jest frankońsko-niemieckosudecka 17. Dywizja Piechoty, która zaatakowana potężną siła nie ustąpiła, niszcząc 100 czołgów. Ale tuż obok okrążonej pozycji przejechało 800 sowieckich czołgów. Najbardziej znanym i reprezentatywnym przykładem losów niemieckich jednostek jest historia tzw. "wędrującego kotła", który początkowo składał się z dwóch korpusów 4. Armii Pancernej (XXIV Korpusu Pancernego i XLII Korpusu Piechoty), które dopiero 15 stycznia otrzymały pozwolenie na wycofanie się, w tym czasie jak oceniano, wróg znajdował się już ponad 100 km za nimi. Dowódcą związku od 19 stycznia był generał Nehring dowódca XXIV Korpusu Pancernego. Wobec braku dowodzenia na szczeblu Grupy Armii, która w tym momencie była pogrążona chaosie, pierwszy plan zakładał wycofanie się bez zostawiania za sobą wolniejszych jednostek piechoty na pierwszą z zapasowych linii obrony "Hubertus" czyli w okolicę Iłży, ale jak się okazało ta pozycja musiała być broniona tylko po to by umożliwić ewakuację wszystkich oddziałów. Podczas dalszego wycofywania się ciągle nie wiedząc, gdzie znajdują się główne siły sowieckie i mając tylko ogólną orientację co do kierunku wycofywania się, w Białaczowie w pobliżu Opoczna oddziały XLL Korpusu natknęły się na generał Nickiela z częścią 342. Dywizji i inną częścią XLII Korpusu. Korzystając z tego wzmocnienia planowali przebić się na zachód w okolicach Paradyża, ale niespodziewanie nieprzyjaciel wprowadził do walki czołgi i kiedy sytuacja wydawała się już beznadziejna, nagle w środku bitwy, na tyłach - niczym marszałek Blũcher pod Waterloo - pojawiły się czołgi Nehrninga umożliwiając przedarcie się. Jeszcze tego samego dnia "wędrujący kocioł" znalazł się nad Pilicą między Tomaszowem Mazowieckim a Sulejowem. Następnego dnia wszyscy przekroczyli Pilicę po prowizorycznie wzmocnionym drewnianym moście. W nocy 20 stycznia "kocioł" otoczyła gęsta mgła, która chroniła go przed nieprzyjacielskim zwiadem aż do 22 stycznia kiedy to znaleźli się na brzegu Warty w okolicach Sieradza. Mimo tego szczęśliwego zrządzenia losu szlak ewakuacji znaczony był porzuconym i niszczonym sprzętem oraz zabitymi. Coraz więcej pojazdów i dział trzeba było zostawiać z braku amunicji i paliwa. 22 stycznia "wędrujący kocioł" zetknął się ze zwiadem Korpusu Pancernego Großdeutschland, przetransportowanym koleją z Prus Wschodnich. Miał on być obsadzony na kompletnie nierealistycznej pozycji obrony, ale jego dowódca generał von Saucken zdecydował się zając pozycję bardziej na zachód - właśnie w okolicy Sieradza - by wspomóc "kocioł". Korzystając ze znacznego wzmocnienia sił "wędrujący kocioł" w porządku bojowym z postojem w Kobylinie 27 stycznia, w końcu stycznia dotarł do Głogowa. Na drodze pomiędzy wioskami Jastrzębia a Wroniniec jak to opisuje Ahlfen "znajdowała się kilkukilometrowa kolumna, ostrzelana, zepchnięta w przydrożne rowy i rozjechana. W ciągu pięciu lat wojny widzieliśmy już wiele powagi i zła, także w naszych zbombardowanych miastach. Ale tutaj rozszarpane na strzępy zwłoki starców, matek, dzieci i niemowląt, zaskoczonych przez wroga, którego przepełniona nienawiścią propaganda judziła do sadystycznych mordów, w trakcie ucieczki - wołały o pomstę do nieba.

### 4 lutego
Na przełomie stycznia i lutego natarcie sowieckie wyraźnie spowolniło. Armia Czerwona osiągnęła do tego czasu wszystkie istotne cele strategiczne, aż do wysokości Kostrzynia i Frankfurtu nad Odrą dotarła do Odry lub uzyskała po jej wschodniej stronie przewagę taktyczną. W kilku miejscach udało się utworzyć przyczółki, nie wszystkie mosty na Odrze były zniszczone. Na całej długości frontu siły niemieckie były w odwrocie, niejednokrotnie oddając całe miasta bez walki. Przede wszystkim zaś zdobyto Górny Śląsk. Razem z Górnym Śląskiem Niemcy utraciły ostatni działający okręg przemysłowy. Armia straciła możliwość uzupełniania utraconego sprzętu. Straconych fabryk nie mogły zastąpić jeszcze nie uruchomione projekty takie jak Riese, nie mogły ich zastąpić także pojedyncze fabryki ukryte w twierdzach - takie jak fabryka AEG w Twierdzy Kłodzkiej (Festung Glatz). Zasoby ludzkie i sprzętowe Wehrmachtu topniały z każdym dniem i nie było już żadnej możliwości uzupełnienia ich. To front wschodni zadecydował o losie III Rzeszy. Wyprodukowany w 1978 amerykański film dokumentalny o tzw. Wielkiej Wojnie Ojczyźnianej słusznie nosi tytuł ["Nieznana wojna" (The Unknown War)](http://www.imdb.com/title/tt0483223). Nawet w Polsce nie zawsze zdajemy sobie sprawę z faktu, że na każdych 10 zabitych żołnierzy niemieckich ośmiu zginęło na wschodzie.

Właśnie dlatego Churchill zgodził się na podpisanie "paktu z diabłem" ze znienawidzonymi komunistami; uznał, że Armia Czerwona jest jedyną potęgą zdolną złamać siłę żywą Wehrmachtu, tej przerażającej potęgi, którą kiedyś jeszcze w początkach kariery dyplomatycznej ujrzał właśnie we Wrocławiu, na placu ćwiczeń na Gądowie Małym (Klein-Gandau) podczas manewrów armii pruskiej we wrześniu 1906 na osobiste zaproszenie cesarza, które otrzymał jako obiecujący dyplomata będący jednocześnie bliskim znajomym króla Edwarda VII - kuzyna kajzera. Już cztery lata później ten plac ćwiczeń (niem. Exerzierplatz Gandau bei Breslau) został zamieniony w drugie w historii Niemiec lotnisko (pierwszym był podberliński wówczas Johannisthal) jeszcze bez samolotów, raczej lądowisko dla sterowców. Jeszcze wiele razy będzie okazja napisać o tym miejscu, bo stanowiło jeden z kluczowych punktów w bitwie o Wrocław. Wówczas jeszcze znajdował się pod Wrocławiem, którego granice od zachodu wyznaczały Popowice (niem. Pöpelwitz) włączone do miasta całkiem niedawno, bo w 1897. W tydzień po manewrach pisał "Wyjechałem do Breslau na manewry, które rzeczywiście robiły wrażenie. Z niemieckich szeregów emanuje ogromna prostota i siła, które nie pozostawiają obserwatora obojętnym; chociaż nie wydaje mi się, by zdawali sobie sprawę ze straszliwej siły swojej broni i współczesnych warunków walki, i sądzę, że w drobnych kwestiach mogliby się wiele od naszego wojska nauczyć, to liczebność, jakość, dyscyplina i organizacja niewątpliwie stanowią cztery główne drogi do zwycięstwa." I jeszcze w tym samym roku powiedział "Jestem bardzo szczęśliwy, że między tamtą armią a Anglią rozciąga się morze". Trzy lata później po obserwowaniu manewrów w Bawarii "Ta armia jest straszliwą machiną. Czasem potrafią manewrować 35 mil [56 km] na dobę. Jest ich tylu co ziaren piasku w oceanie, a do tego mają do dyspozycji wszystkie nowoczesne udogodnienia. Pomiędzy dwoma stronami niemieckiego życia - imperialistami i socjalistami - zieje kompletna przepaść. Nic ich nie łączy. To dwa różne narody. [...] Choć wojna mnie pociąga i fascynuje umysł wielością niesłychanych sytuacji, z każdym rokiem czuję coraz głębiej [...], jakim podłym i nikczemnym szaleństwem, barbarzyństwem jest to wszystko".

Wojska niemieckie nie były - jak to można by sądzić z chaosu, w jakim się znalazły - zaskoczone, ani kierunkami, ani siłą nieprzyjacielskiego ataku. Kierunki wynikały z położenia kluczowych przyczółków w Magnuszewie i Baranowie Sandomierskim. Oczywiste było, że najpierw będą starali się odciąć w kotle okrążenia siły wysunięte w łuku Wisły pomiędzy Magnuszewem a Baranowicami, a później wykorzystując chaos powstały na pierwszej linii uderzą prosto na zachód, zmuszając Niemców do niezorganizowanego wycofywania, które według planów sowieckich szybko powinno przeistoczyć się w ucieczkę. I w ten sposób wyprzedzając uciekający Wehrmacht jak najszybciej dotrzeć do Odry gdzieś na szerokości geograficznej Berlina, cały lewobrzeżny Śląsk pozostawiając na lewej flance. Jasnym było również że nieprzyjacielowi w szczególny sposób służy pogoda i będzie się starał jak najszybciej to wykorzystać. Średnie temperatury dnia w połowie grudnia spadły poniżej 10 stopni, a ziemię pokrywała cienka warstwa śniegu. Woda w zbiornikach wodnych była zamarznięta na tyle, że bez problemu można było je przekroczyć na piechotę, a nawet lekkimi pojazdami.

Śląsk był osłaniany przez Grupę Armii "A", związek taktyczny, którego linia obrony rozciągała się na długości 500 km od Modlina na północy do Tatr Bielańskich na południu, na północ od niego była Grupa Armii Środek a na południe Grupa Armii Południe, Jego słabością były nie tylko zrozumiałe na tym etapie wojny braki w ludziach i sprzęcie, ale i sama pozycja, na której się znajdował. Jak wylicza to dowódca obrony Festung Breslau Hans von Ahlfen linia ta miała "więcej słabych niż mocnych stron", przede wszystkim nieprzyjacielskie przyczółki, których pomimo rozpaczliwych wysiłków nie udało się zlikwidować, nie udało się nawet zniszczyć mostów zasilających te przyczółki. Linia była wyciągnięta w łuki i zakola, nie posiadała naturalnych przeszkód w rodzaju bagien czy gęstych lasów, które opóźniłyby natarcie sił pancernych. Niewielka ilość rzek, właściwie po przekroczeniu Wisły sowieci nie mieli poważnych przeszkód wodnych aż do Odry, słabość lotnictwa która oznaczała brak możliwości wykonywania innych zadań niż zwiadowcze. Poważnym niedostatkiem był również niski poziom wyszkolenia w budowie odpornych na zmasowany ogień artylerii umocnień polowych, spowodowany ciągłym przerzucaniem jednostek kolejne odcinki frontu. Pod koniec wojny stało się to już przelewaniem z pustego w próżne.

Zdając sobie sprawę z tej sytuacji, dowództwo frontowe wysyłało do Naczelnego Dowództwa (Oberkommando des Heeres - OKH) propozycje, zarówno skrócenia samej linii frontu, jak i przygotowania błyskawicznej ewakuacji zagrożonych okrążeniem jednostek na przygotowane uprzednio linie obrony, a przede wszystkim przygotowanie powyższych linii na dających się bronić pozycjach, które jednocześnie byłyby skuteczną osłoną newralgicznych obszarów przemysłowych - przede wszystkim Górnego Śląska. Szef Sztabu Armii Wolf Dietrich Ritter und Edler von Xylander przedstawił plan operacji Schlittenafahrt (jazda saniami) polegający na tym, że dokładnie w momencie uderzenia Wehrmacht wycofa się na najbliższą linię umocnioną, co oczywiście przerwie nawałę artyleryjską i pozwoli nieprzyjacielowi na przekroczenie Wisły bez strat, ale samo przegrupowanie artylerii na nowe pozycje zajmie kilka dni, a obrona w umocnieniach będzie dużo skuteczniejsza. OKH wyrażało wstępną akceptację tych planów, dając jednak do zrozumienia, że nie zostaną zaakceptowane na szczeblu politycznym. I tak rzeczywiście się stało. Adolf Hitler wydał polecenie trwania na lewym brzegu Wisły. Istniały wprawdzie linie obrony, pierwszą był Berthold, skracający znacznie linię frontu na najbardziej zagrożonym łuku Wisły, za nią bardziej na zachód, przed Krakowem, Częstochową, Piotrkowem Trybunalskim i Łodzią były linie A1 i A2, jeszcze bardziej na zachód, przed Kaliszem i - co najważniejsze - przed Katowicami były linie B1 i B2. Częściowo istniały tylko na papierze, częściowo były przygotowane. Ale nie było już żołnierzy, którymi można by je obsadzić, wszyscy byli na linii Wisły. Panowało przekonanie, że na wschodzie rozstrzyga blitzkrieg, a w warunkach nowoczesnej wojny obrona na liniach umocnionych jest czymś kompletnie przestarzałym, doszło do tego, że Międzyrzecki Rejon Umocniony (Ostwall) - ostatni ciąg żelbetowych fortyfikacji przed Berlinem - rozbrojono, przekazując sprzęt dla wzmocnienia Wału Atlantyckiego. Ale w tym czasie na obu frontach Niemcy były stroną ustępującą, niezdolną do skutecznej kontrofensywy i jak wykazały wydarzenia tej ofensywy, można było na takich liniach stawić skuteczny opór, co dałoby więcej czasu na ewakuację ludności cywilnej.

### 6 lutego

Największe zagrożenie stanowiły 2 przyczółki, od południa Baranów Sandomierski, Magnuszew. Dla wszystkich było (lub powinno być) oczywiste, że ta ofensywa i to, co po niej wkrótce nastąpi rozstrzygnie losy tej strasznej wojny. Ogromna i ciągle rosnąca dysproporcja sił, nieustanne wycofywanie się na wszystkich frontach, utrata kolejnych sojuszników (Włochy, Węgry) i źródeł zaopatrzenia (pola naftowe Ploeszti), nieustanna seria klęsk ciągnąca się od Stalingradu przez bitwę na Łuku Kurskim aż po zamach 20 lipca 1944, bombardowania miast niemieckich i przede wszystkim rosnące straty, miliony zabitych, rannych, okaleczonych, najpierw żołnierzy a teraz ludności cywilnej. Groza wojny zajrzała do niemieckiego domu, który dotąd jej nie znał. Wszak Wielka Wojna zakończyła się, zanim wróg wtargnął do Niemiec. Jak zatem przedstawiały się rachuby Naczelnego Dowództwa, a przede wszystkim decydującego o wszystkim Hitlera? Hitler uważał, że na wschodzie ma do czynienia z tekturową armią, że raporty wywiadu są błędne i znacznie przesadzone, że czołgi to makiety i jest to "największy humbug od czasów Czyngis Chana", więc wystarczy stanąć mocno w miejscu, by sowiecki pochód zatrzymać na zawsze. Po drugie chciał przeciągać wojnę licząc na kolejny "cud domu brandenburskiego" (niem. Mirakel des Hauses Brandenburg) w tym wypadku oznaczający rozłam pomiędzy dotychczasowymi aliantami i antybolszewicki sojusz amerykańsko-angielsko-niemiecki: Wehrmacht miał z US Army pomaszerować na Moskwę. Zwycięstwo miały zapewnić również jakieś bliżej nieokreślone wunderwaffe. No i Twierdze. Z konieczności zagadnienie Twierdz jeszcze wiele razy będzie wracać w naszej kronice, wszak sam Wrocław był taką Twierdzą i to jedną z najsłynniejszych. Ale żeby nie rozbijać narracji o Twierdzach będzie na końcu wpisu.

Przejdźmy do ofensywy, czyli operacji odrzańsko-wiślańskiej. Na prawym brzegu Wisły Armia Czerwona zgromadziła siły stanowiące wprost gigantyczną dysproporcję: 11x więcej piechoty, 7x więcej czołgów i dział szturmowych (12 I na odcinku ataku przewaga była dwunastokrotna), 20x więcej artylerii, 10500 samolotów z czerwoną gwiazdą kontra 300 myśliwców ze swastyką. Na tym etapie wojny lotnictwo niemieckie było praktycznie wyeliminowane, brak doświadczonych pilotów, brak samolotów, zbombardowane lotniska, ale przede wszystkim brak paliwa, co powodowało że zadania Luftwaffe ograniczały się do transportu, zwiadu i niszczenia czołgów - co oficjalnie potwierdził rozkaz z 17 stycznia. 12 stycznia Armia Czerwona zaatakowała z przyczółka w Baranowie Sandomierskim. Dwa dni późnej 14 stycznia atakuje w przyczółka magnuszewskiego. W obu miejscach pomimo zażartego oporu przełamanie frontu odbywa się z marszu.

Ufni w swoją przewagę i zaplecze logistyczne sowieci niepowstrzymanie parli przed siebie, na zachód, niemalże widząc już na celowniku Berlin. Nie wdawali się w ciężkie walki i nie przejmowali się stratami. Omijając liczne punkty oporu i większe zgrupowania, najpierw oskrzydlali, a później wychodzili na tyły niemieckich jednostek. Wykorzystali wszystkie dotychczasowe doświadczenia, także niemieckie. Cały czas zachowywali zdolność do gwałtownych, zaskakujących zwrotów taktycznych. Plan ataku był w pierwszych dniach bardzo precyzyjny i był dokładnie realizowany, oskrzydlono i zlikwidowano wiele jednostek przyfrontowych tworząc bezpieczne strefy natarcia, w późniejszym okresie bardziej elastycznie wytyczono główne cele, z priorytetem zdobycia z marszu lub w ogóle bez walki jak największej ilości miast. Ostatecznym celem ofensywy było dotarcie do Odry na wysokości Kostrzyna, a nawet zdobycie jak największego przyczółka na Odrze.

- Pierwsze uderzenie z Magnuszewa na Kutno miało odciąć Warszawę i zabezpieczyć prawą flankę głównego natarcia.
- Drugie i zarazem główne wyprowadzone z rejonu Puław na Radom i Łódź, a następnie Poznań, docelowo Kostrzyn i przyczółek na Odrze.
- Trzecie z przyczółka baranowskiego, najbardziej nas interesujące, które wkrótce przerodziło się w operację sandomiersko-śląską miało dwa główne cele operacyjne, pierwszym było dotarcie do Odry na jak najdłuższym jej odcinku, miała to być osłona lewej flanki głównego uderzenia w kierunku na Poznań, drugim celem było zdobycie Górnego Śląska.

Już 15 stycznia zdobyto Kielce, następnego dnia Częstochowę i Radom 17 stycznia Niemcy wycofują się z ruin Warszawy, 18 stycznia z nietkniętego wojną Krakowa, tego samego dnia sowieci zdobywają także Piotrków Trybunalski. Jak widać po pierwszych dwóch dniach operacji wdzierają się na wszystkich odcinkach, szerokim klinem w pozycje niemieckie. Od razu 20 stycznia zaczynają się walki o Poznań. Po niepowodzeniu próby zdobycia miasta z marszu pozostawiają je w okrążeniu i ogromnym wysiłkiem elitarnymi wojskami pancernymi docierają do Odry, zdobywając przyczółek w końcu stycznia. Na tym etapie cała północna połowa Grupy Armii A już nie istniała: 9. Armia i 4. Armia Pancerna były rozbite, a jej ocalałe fragmenty - jak np. słynny "wędrujący kocioł" przebijały się w okrążeniu na zachód i południe. Tyle główne uderzenie. Co na południowym odcinku? Po zdobyciu Częstochowy 3. Armia Pancerna Gwardii pod dowództwem generała Rybałko wykonuje gwałtowny zwrot o 90 stopni z okolic Wielunia i kieruje się na południe, przed sobą ma Kluczbork, Opole i Katowice. Jej zadanie to odcięcie broniącej Górnego Śląska 17. Armii pod dowództwem generała Shulza, która i tak za chwilę znajdzie się pod ogniem nacierających z zachodu oddziałów 1. Frontu Ukraińskiego. To równoczesne uderzenie z dwóch stron rozbija obronę Górnego Śląska.

Wracając zaś do Twierdz - Ahlfen pisze "Jak wiadomo, w Kwaterze Głównej Hitlera już od bitwy pod Stalingradem szerzyła się zaraza twierdz, którymi ogłaszano dowolne miejsca, co kryło w sobie zobowiązanie do ich obrony ze wszystkich stron, to znaczy do zamknięcia w nich załogi i skazania na śmierć, ponieważ niemal nigdy nie istniała możliwość odsieczy".

Było to ideologiczne zwycięstwo nakazu trwania za wszelką cenę nad wojskowym rachunkiem strat. Przykładem takiego absurdu była Festung Warshau, która była punktem obrony poważnie wyglądającym, ale tylko na mapie. Po zdławieniu Powstania Warszawskiego została zrujnowana w takim stopniu, że nie istniała jako węzeł komunikacyjny, ani drogowy, ani kolejowy, zdobywcom całe tygodnie by zajęło przywrócenie elementarnej drożności. Innym przykładem jest obrona zamku Malbork, to niewiarygodne, że komuś przyszło do głowy bronić się przed nowoczesną artylerią i lotnictwem w średniowiecznej, ceglanej twierdzy. Jedynym chyba sensownym przykładem Twierdzy był Kołobrzeg (Festung Kolberg), rzeczywiście po zdobyciu Kołobrzegu sowieci mogli tam ustanowić bazę marynarki blokującą ruch z Prus Wschodnich, a dzięki jego obrońcom aż do 18 marca było to niemożliwe. Ale nawet i w tym przypadku sama deklaracja, że miasto jest Twierdzą, wydaje się tylko niepotrzebnym, ideologicznym dodatkiem. Histeria - jedynie tym słowem, można ocenić styl dowodzenia Hitlera, jaki zapanował w Kwaterze Głównej po zamachu Stauffenberga. Konstruktem tej histerii były właśnie owe Twierdze. Były nimi ogłaszane niemal wszystkie większe miasta, a więc Królewiec, Gdańsk, Szczecin, Poznań, Warszawa, Frankfurt nad Odrą, wszystkie, w których były ważne garnizony i stare twierdze: Głogów, Kostrzyn, Kołobrzeg, ale nie tylko, nawet takie miasta jak Piła zostawały Twierdzami, z rozpędu Twierdzą zostało Opole, mogące liczyć łącznie z polską policją i Volkssturmem na maksimum 10 tys. obrońców. Na szczęście w ostatniej chwili los ten został temu miastu oszczędzony. Ale nie tylko miasto, czy region, ba cała Europa była wówczas Twierdzą. Tak, istniało coś takiego, jak Festung Europa.

Tym właśnie była hitlerowska Twierdza: zaprzeczeniem wojskowego doświadczenia, ciśniętym w strachu zaklęciem oraz rzuceniem na ofiarę i pospolitego ruszenia i cywili i całych miast, byle choć na chwilę stworzyć iluzję silnej linii obrony, silnych pozycji. Ale czy da się słowem, ideologią, zaklęciem zatrzymać wielką armię? Nie bardziej niż prośbami. Taką Twierdzą - wbrew zapewnieniom Ahflena - był też Wrocław. Do pewnego momentu obrona Wrocławia miała sens wojskowy (przy uprzednim założeniu, że w ogóle wobec postępów sowieckiej ofensywy obrona miała jeszcze sens). Ale żeby bronić jakiejś pozycji, nie trzeba jej ogłaszać Twierdzą. Jak to wskazuje sam Ahlfen wielokrotnie marnowano siły zupełnie bez wojskowych zysków, nakazując im pozostanie na miejscu, strategię powstrzymywania można by realizować efektywniej dostosowując się do sytuacji narzuconej przez nieprzyjaciela.

W rozkazie Fester Platz z 8 III 1944, w którym powołuje instytucję Twierdz, Hitler tak fantazjuje na temat ich roli "'Miejsca umocnione' będą odgrywać rolę fortec z dawnych okresów historycznych. Dzięki nim wróg nie zajmie obszarów o decydującym znaczeniu operacyjnym. zostaną otoczone związując w ten sposób jak największe siły przeciwnika i stwarzając warunki umożliwiające skuteczny kontratak. Lokalne twierdze, które znajdą się głęboko w strefie walk, będą zażarcie bronione w razie ataku nieprzyjaciela. Znajdując się na głównej linii bitwy, będą stanowić dodatkową rezerwę sił obronnych, a w razie przerwania dotychczasowego frontu przez nieprzyjaciela utworzą zrąb kolejnego - dostarczając pozycji do przeprowadzenia kontrataków." Pierwszymi Twierdzami były Mohylew, Bobrujsk i Witebsk. Z innych miast oprócz wymienionych powyżej: Grudziądz, Toruń i Racibórz. To ostatnie miasto odegra jeszcze pewną rolę w naszej opowiesci.

### 16 lutego

Pora w tym miejscu wyjaśnić kilka określenia towarzyszące nazwom tych związków taktycznych. W Armii Czerwonej obowiązywała pewna gradacja jakości oddziałów. Przydomek "gwardyjski" otrzymywał oddział za szczególne zasługi, za wykazanie się w boju, było to ważne oznaczenie ale również i pewien przywilej, bowiem oddziały "gwardyjskie" otrzymywały lepsze wyposażenie i służba tam była prestiżem. Była to najlepsza część Armii Czerwonej zarówno pod względem ludzkim, jak i wyposażenia, oraz co jest niebagatelne logistyki. Slowo "pancerny" oznaczało - co oczywiste - specjalizację oddziału, były to najważniejsze jednostki uderzeniowe mające czołgi i działa samobieżne. Razem z jednostkami gwardyjskimi była to elita armii i awangarda frontu. Trochę gorsze były jednostki "zmechanizowane", a na samym końcu hierarchii były armie "ogólnowojskowe", było to wojsko trzeciego sortu, zarówno w sensie kadrowym jak i sprzętowym. Bardzo często przeznaczane do zadań drugorzędnych, zabezpieczających. Taki właśnie "ogólnowojskowy" charakter miała 6. Armia generała Głuzdowskiego, której przeznaczeniem było się wykrwawić podczas prób zdobycia Wrocławia. Marszałek Koniew sam pisał, iż za bardzo nie ma co z nią zrobić i jeśli 6. Armia Wrocław zdobędzie odejdzie do rezerwy strategicznej Frontu.

### 26 lutego

Nie miało żadnego znaczenia, ani dla generała Głuzdowskiego, ani dla marszałka Koniewa, że Poznań był niezbędny w marszu na Berlin, natomiast Wrocław leżał na uboczu i nawet zdobyty będzie zbyt zrujnowany by udało się przywrócić mu funkcję węzła komunikacyjnego, póki takowy będzie jeszcze do zdobycia Berlina potrzebny. To była wojna ambicji i rozszalały niewypowiedziany konflikt o kilometry, wyścig najlepszych hartów i bojarów najstraszliwszego z carów Wszechrusi. Było też coś jeszcze czego ani na chwilę nie tracili z oczu: obaj wykuwali na gorąco historię, Wielką Historię. Wiedzieli, że ich czyny będą nie tylko na pomnikach i akademiach, przede wszystkim wiedzieli, że ta wojna przejdzie do historii ogromem i rozmachem, że nie tylko za ich życia, ale przez całe stulecia będzie się o nich mówić. Każdy z nich był kolejnym Kutuzowem i Suworowem.

Drugą, być może ważniejszą, wojnę toczyli ze sobą i to nie teraz a w jakimś o wiele ważniejszym "na zawsze", w wieczności. Zwycięstwo i rola w historii była zapewniona, ale wciąż nie było wyjaśnione który z nich zdobędzie najważniejszy laur tej wojny: tytuł zdobywcy Berlina. Koniew w zasadzie był na gorszej pozycji, za bardzo na południe, ale gdyby zdobył przewagę, gdyby to mu się udało był w stanie wyprowadzić uderzenie od południa. Gdyby... i nagle szanse tego "gdyby" urosły, okazało się bowiem że mający Berlin pod nosem marszałek Żukow, dowódca 1. Frontu Białoruskiego nadział się na Wał Pomorski (Pommernstellung), ostatnią rubież Hitlera, której pokonać nie sposób, nikt nie jest w stanie jej pokonać, można ją było tylko w całości zniszczyć, bunkier po bunkrze, linia po linii, metodycznie, lotnictwem, artylerią, piechotą. Sowieci szybko się dopracowali metody systematycznej likwidacji niemieckich umocnień, skutecznej i - co dawało szanse Koniewowi - bardzo czasochłonnej. 24 lutego Żukow wciąż ma zaangażowaną w walce całą prawą flankę, choć w końcu zdobył Poznań i umocnił się na Odrze, nie ma szans na wyprowadzenie kolejnej, najważniejszej w swoim życiu i ostatniej w tej wojnie ofensywy. Koniew zaś nie napotkał żadnej poważniejszej linii umocnionej, Odrę przekroczył łatwo, w razie potrzeby równie łatwo przejdzie Nysę Łużycką. Ale jego sytuacja nie jest wcale prosta. Po pierwsze jest wysunięty do przodu i ma na lewej flance góry, co gorsza są to Sudety, góry niezbyt wysokie z wieloma łatwymi do przekroczenia przełęczami i doskonałą siecią dróg. Gdzieś w tych Sudetach jest Wehrmacht, nie wiadomo dokładnie, ani gdzie ani w jakiej sile. Na pewno duże siły wroga są po drugiej stronie, w Czechach. Sowieci od rzezi na Przełęczy Dukielskiej, czyli tzw operacji dukielsko-preszowskiej, podczas której pchali pułk po pułku i kolejno je tracili, żeby przebić się z pomocą powstaniu na Słowacji, za wszelką cenę unikali walki w górach. Bitwa o Przełęcz Dukielską była jednym z najbardziej zapomnianych i najkrwawszych epizodów II Wojny Światowej, obie strony mogły stracić łącznie nawet 100 tysięcy zabitych. Co gorsza, wobec klęski była to z punktu widzenia Armii Czerwonej bitwa zupełnie niepotrzebna. Dlatego w Sudety nie wchodzili, ale było to źródło nieustannego niepokoju. Po drugie gdzieś na Śląsku i Łużycach operowała Grupa Armii Środek Schõrnera. Marszałek Koniew nie wiedział, bo wiedzieć nie mógł, że Schõrner uznał za właściwy kierunek wojny południe, sądząc że to Praga będzie głównym teatrem wojny. Ponieważ kierunek operacji Schörnera był nieznany, a Sudety groźne i zakryte mgłą wojny, pozycja wrocławska nagle nabierała na znaczeniu - tym bardziej że tuż obok była wciąż niezdobyta twierdza głogowska. Chwilowo Koniew zakończył robienie kilometrów. Po realizacji wszystkich założeń operacji Wisła-Odra pozostało mu utworzenie bezpiecznego rejonu przegrupowania głównych sił i wyprowadzenia kolejnej ofensywy, a także zapewnienie sprawnej logistyki. Były to zadania utrudnione w sytuacji, kiedy ma się nieznane góry ciągnące się na kilkaset kilometrów wzdłuż lewej flanki i nie wiadomo gdzie znajdującą się armię przeciwnika oraz wciąż bronione największe miasto regionu. Nie wyprzedzając faktów dodajmy, że już wkrótce znaczenie pozycji wrocławskiej miało jeszcze wzrosnąć. To tylko z dzisiejszej perspektywy walka o Wrocław była bezsensowną rzezią i orgią zniszczenia. Ówczesne kalkulacje były zgoła inne. Mylne wprawdzie, ale to miało się okazać dopiero po wojnie. Koszmar rzezi dukielskiej miał wrócić z jeszcze większym rozmachem i jeszcze większym bezsensem.

### todo

ustalić kiedy: Wehrmacht planował dokonać skrzydłowego uderzenia w kierunku północno-zachodnim w celu odblokowania okrążonego garnizonu wrocławskiego, oraz w kierunku południowym, właśnie w kierunku na Racibórz, starając się odebrać Górnośląski Okręg Przemysłowy, odrzucić wojska radzieckie za Odrę i ewentualnie wyjść na ich tyły. W celu zrealizowania owych zadań Niemcy zgromadzili w Sudetach i na Śląsku Opolskim znaczne siły. Zdołano doprowadzić rozbite wojska do porządku, zorganizować dowodzenie i podciągnąć odwody.

[Z Festung Breslau pierwsza wyszła śmierć](https://wroclaw.wyborcza.pl/wroclaw/1,35771,17262745,Z_Festung_Breslau_pierwsza_wyszla_smierc.html)
17 stycznia 2015 | 00:00

Styczeń skuł drogi lodem i zasypał śniegiem. Wiał przenikliwy wiatr. Mróz zabijał ludzi i zwierzęta. Żywi mijali leżące przy drogach stosy ciał. Festung Breslau pozbywał się balastu
Ten artykuł czytasz w ramach bezpłatnego limitu
18 stycznia 1945 roku ksiądz Alfons Buchholz, kapelan szpitala św. Jerzego, notuje: "Władze twardo nalegają na ewakuację. Wielu uciekinierów idzie piechotą, niosąc lub wioząc na małych wózkach ręcznych swój dobytek, gdyż kolej nie może sprostać tym masom ludzkim. Bardzo mroźne dni. Z tego powodu wielu ludzi zamarza na ulicach, są to najczęściej dzieci".

To marsz śmierci. Z miasta wychodzi około 700 tysięcy ludzi, dla prawie 90 tysięcy ta wędrówka jest ostatnią w życiu.

Młode matki dźwigały zawinięte w grube chusty niemowlęta i wciąż nasłuchiwały ich kwilenia. Niektóre szczypały milczące ciałka. Coraz mocniej, ale bez żadnego odzewu.

21 stycznia szesnastoletnia wrocławianka Vera Eckle znalazła się na szosie, którą szła kolumna uciekinierów. Przywiózł ją ciężarówką członek Volkssturmu. - Należałam do Związku Dziewcząt Niemieckich i ten człowiek powiedział, że dlatego muszę pomagać oddziałowi porządkowemu. Dostałam rozkaz pozbierania lalek leżących na poboczu. Zobaczyłam przed sobą zawiniątko, podniosłam je i w tej samej chwili upuściłam, wrzeszcząc: "Na litość boską, to są przecież dzieci!" - wspominała.

Była w szoku. - Facet z Volkssturmu podszedł do mnie i powiedział: "Tak jest, to są dzieci, które wyrzuciły niemieckie kobiety, żeby ratować własne życie".

Służąca księdza Paula Peikerta, proboszcza parafii św. Maurycego i przenikliwego kronikarza Festung Breslau, widziała osiem ciał dzieci na swej drodze przy szosie strzelińskiej za koleją obwodową i trupa starego mężczyzny w przydrożnym rowie. Był 22 stycznia i piekło dopiero się zaczynało.

Gauleiter boi się Führera

Gen. Johannes Krause, pierwszy komendant Festung Breslau, przygotowywał miasto do obrony od września 1944 roku. Nie miał dużego doświadczenia wojskowego, ale już w grudniu chciał rozpocząć ewakuację ludności cywilnej. Choćby 200 tysięcy najstarszych, najsłabszych, chorych i kobiet z małymi dziećmi. Owszem, kolej deklarowała, że jeśli pojawi się zagrożenie, jest gotowa podstawić w ciągu kilku dni około 100 pociągów, ale Krause uważał, że te obietnice dobrze wyglądają tylko na papierze.

Lepiej wcześniej wywieźć ludzi, tym bardziej że wciąż ich przybywało. Ze wschodnich prowincji Rzeszy płynęła fala uciekających przed Armią Radziecką. Właśnie docierała na Śląsk.

Ksiądz Peikert obserwuje ten dramatyczny exodus, "nieprzerwane sznury chłopskich wozów zaprzężonych w konie lub krowy, obok ręcznych wózków robotnic i kolumn jeńców wojennych, obcokrajowców, Rosjan, Francuzów, Serbów itd. z saneczkami, na których wieźli swoje tobołki".

"Po Gwiazdce można było usłyszeć w powietrzu huczenie, które z dnia na dzień stawało się silniejsze. Niesamowite!" - tak zapamiętała zbliżanie się frontu jedenastoletnia wówczas Hildegard Kittel, mieszkająca w Starym Śleszowie pod Wrocławiem. "Tata rozpoczął przygotowania do ucieczki. Na wóz załadowano moją starą kulawą ciotkę Matyldę i moją małą siostrę Dorę. Tej chwili nigdy nie zapomnę... Wszyscy inni musieli, grubo okutani z powodu lodowatego mrozu, biec za wozem. Wokół leżał śnieg. Ciotka Paulina jako jedyna we wsi nie mogła się zdecydować na opuszczenie rodzinnych stron. Została!" - wspominała po latach pani Hildegarda.

Jeśli 1 grudnia 1940 roku w mieście żyło 638 905 ludzi, to w styczniu 1945 roku było ich ponad milion. Wielu miało nadzieję, że miasto zostanie uznane za otwarte. Ale gauleiter Karl Hanke zniweczył je.

To on rządził twierdzą. Absolwent technikum młynarstwa, o którym Hitler mówił z uznaniem "draufgänger", czyli junak, zawadiaka. Nie zaszkodził mu nawet romans z Magdą Goebbels i donoszenie na jej męża. Miał stać się katem Breslau.

Ochotnik w kampanii wojennej w Polsce i uczestnik walk we Francji już w 1941 roku został gauleiterem NSDAP i nadprezydentem Dolnośląskiej Rejencji Rzeszy, a rok później komisarzem obrony Rzeszy przy VIII Okręgu Wojskowym Wehrmachtu. Podlegał radzie ministerialnej ds. obrony, władza wojskowa musiała więc słuchać jego poleceń, choć w Wehrmachcie Hanke doszedł zaledwie do stopnia porucznika.

Krausemu, który domagał się ewakuacji, powiedział, że führer każe go rozstrzelać, "jeśli teraz, w czasie najgłębszego pokoju, przyjdę z czymś takim".

Ale pokoju już nie było, ofensywa zimowa armii radzieckiej ruszyła 12 stycznia. Hanke wierzył jednak, że Breslau nie zostanie zdobyty. - Prędzej spalę miasto - zapewniał ministra uzbrojenia Rzeszy Alberta Speera, oprowadzając go po miejskim ratuszu. I przekonywał, że Sowieci zostaną odparci jak Mongołowie w 1241 roku.

Było mu wszystko jedno, co się stanie z Wrocławiem, gdyby dostał się w ręce wroga - stwierdził Albert Speer.

Zdecydował się na ewakuację mieszkańców Wrocławia dopiero po nalotach Rosjan na wrocławskie stacje kolejowe, które miały miejsce 17 i 18 stycznia. Za późno. Nie było takich środków transportu, które mogły wywieźć 700 tysięcy ludzi w kilkanaście dni.

Miała na imię Monika

Jedni mają pieniądze i znajomości, więc wylatują samolotami. Zastanawiają się, czy zabrać gramofony i akordeony oraz jakie płyty zapakować. Inni załatwiają dodatkowy przydział benzyny, pakują dobytek na samochód i jazda, byle dalej od Rosjan.

Hugo Hartung, dyrektor literacki scen wrocławskich, wcielony w 1944 roku do Luftwaffe, skrobie w swoim dzienniku pod datą 22 stycznia, że musi nosić ciężkie bagaże kilku "uprzywilejowanych dam", które pojadą autobusem na zachód.

Ale to wyjątki. Reszta zaczyna od szturmu dworców.

Danuta Orłowska, Polka na robotach przymusowych, pomaga wraz z ojcem przewieźć na dworzec dobytek swojej pracodawczyni. Kobieta chce dotrzeć z córką i siostrą do rodziny w Bawarii.

"Ojciec przygotował wózek, załadował rzeczy, na górze posadzono dziecko szefowej i tak odwieźliśmy ich na dworzec. Ta eskapada przypadła w okresie, gdy temperatura spadła do minus 16 stopni. Skutkiem ostrej zimy ulice pokryte były śniegiem i lodem. Udaliśmy się wówczas ulicą Augustastrasse (dziś Szczęśliwa, Pabianicka, Wesoła) do Strasse der SA (Powstańców Śląskich) i dalej przez Rynek" - wspominała Orłowska.

Przechodząc koło uniwersytetu, zobaczyli trupy na chodnikach. Najwięcej leżało dzieci. Oddziały usuwające zwłoki miały pełne ręce roboty. Tu i ówdzie buszowały wśród trupów bezdomne psy i koty. W przejściu uniwersyteckim leżały zdechła krowa, koza i porzucony dobytek. Prawdziwa panika i zamęt ogarnęły ludzi kierujących się w stronę dworca.

Orłowską dworzec przeraził. Na ławkach leżały beciki z niemowlętami. "W nieświadomości mojej oburzona byłam na matki, które swoje dzieci poukładały na ławkach dworcowych. Dopiero stojąc na peronie, przy przepełnionym do niemożliwości pociągu, gdy ktoś przez okno podał memu ojcu zawiniątko w niebieską kratkę, prosząc, aby pochował miesięczne dziecko imieniem Monika, zrozumiałam, że wszystkie zawiniątka na ławkach to nieżywe dzieci" - opowiadała Danuta Orłowska.

Po wyjściu z dworca Orłowscy poszli z niemowlęciem do lekarza dyżurującego w budce obok dworca, który nie oglądając dokładnie zwłok, stwierdził zgon. Pochowali małą Monikę przy dużym drzewie w parku naprzeciw dworca. Ojciec włożył martwe ciałko do kartonowego pudła, pełno ich leżało wokół dworca.

Droga na Freiburger Bahnhof

Luise Hartmann w 1945 roku była w klasie maturalnej. Mieszkała wraz z siostrą Elisabeth i rodzicami przy Güntherstrasse (dziś Saperów). Ojciec był inwalidą wojennym z I wojny światowej oraz cenionym inżynierem FAMO [firma produkowała na potrzeby wojska, po wojnie Dolmel - przyp. red.] i nie został powołany do wojska. Jedyną wojenną niedogodnością był dla Luise obowiązek budowy umocnień obronnych. Jesienią 1944 roku razem z klasą maturalną kopała rowy strzeleckie na Katzengebirge (Góry Kocie) koło Trzebnicy.

Wojna przyszła do niej w piątkowy ranek 19 stycznia 1945 roku. Do drzwi domku Hartmannów zapukał przedstawiciel terenowej grupy NSDAP i kazał natychmiast iść na Freiburger Bahnhof (Dworzec Świebodzki). Stamtąd miał odejść pociąg do Jeleniej Góry lub do Zgorzelca. Rodzina mogła zabrać ze sobą tylko podręczny bagaż.

"Następny dzień, tj. sobota, przyniósł jeszcze gorsze wieści. Elisabeth była na Freiburger Bahnhof i widziała tam rzeczy straszne: tłumy szturmujące nieliczne pociągi, ludzi tratujących się wzajemnie, łamiących sobie kości i obrzucających się najgorszymi wyzwiskami. Widziała stosy walizek i wiele dzieci pogubionych przez rodziców. O zdobyciu jakiegokolwiek miejsca, choćby tylko dla ojca, w ogóle nie było mowy" - wspominała Luise Hartmann.

Ksiądz Peikert zapisuje w swojej kronice, że jakaś kobieta z czworgiem małych dzieci - najstarsze w wieku ośmiu lat, najmłodsze osiem dni - leżała przez 36 godzin na Dworcu Świebodzkim. W końcu wyczerpana wróciła do domu, bo nie mogła dostać się do pociągu. Matki w tym potwornym tłoku, obładowane licznymi bagażami, gubiły często swe dzieci, których nieraz więcej nie odnajdywały. Wywoływano potem ich nazwiska, lecz nikt się nie zgłaszał. Na samym Dworcu Głównym zaduszono na śmierć lub stratowano 60-70 dzieci.

Ci, którzy nie dostali się do pociągu, musieli iść na piechotę. Tak zadecydował Hanke. Głośniki rozmieszczone na ulicach miasta powtarzały wezwanie: "Kobiety i dzieci winny natychmiast opuścić miasto pieszo w kierunku Oporów - Kąty".

Śnieg zakrył wszystko

Luise Hartmann nie wiedziała, co robić. Ojciec na protezie nie był w stanie dojść nawet do autostrady. "Podjęliśmy wówczas najtrudniejszą chyba w życiu decyzję. Mama z Elisabeth ewakuują się i spróbują dotrzeć do naszych krewnych w Dreźnie, ja zostanę z ojcem we Wrocławiu" - wspominała Luise. Matka z siostrą wyruszyły następnego dnia o świcie. Rodzina się rozsypała.

Mróz, zmęczenie i głód zaczęły zbierać żniwo. Szlak panicznej ucieczki znaczyły setki zamarzniętych niemowląt i starców. Zmęczeni siadali na ziemi, aby już więcej nie wstać. Biały, puszysty śnieg okrywał trupy. Tratowali ich przechodnie, usuwający się na bok przed kolumnami samochodów, które pędziły do miasta. Zapamiętała to Agnieszka Walkowiak, która od 1942 roku była na robotach przymusowych we Wrocławiu.

W samej Środzie Śląskiej, do której po ponaddwudziestokilometrowym marszu dotarli uciekinierzy, zebrano następnego dnia z rynku 40 trupów.

Wiele osób wróciło do Wrocławia. Władze przynaglały do ewakuacji, choć po tragicznych doświadczeniach z nocy 20 stycznia kazały zabierać na drogę maszynki spirytusowe.

Ksiądz Peikert notuje, że uchodźcom obiecano miejsce w pociągu, ale dopiero w Jaworzynie. A tam mieli dojść piechotą - prawie 60 kilometrów. Ci, którym się to uda, i tak zobaczą ten sam widok co we Wrocławiu: przepełniony dworzec.

"Pewna obwodowa grupa partyjna na terenie tutejszej parafii zawiadomiła matki, że następnego dnia rano o godzinie 9 powinny stawić się w punkcie zbornym; dzieci załadowałoby się na ciężarówkę, matki natomiast z większymi dziećmi musiałyby długą drogę do Lubania (120 km) odbyć pieszo. Są to wymagania, którym nie sprosta najsilniejszy organizm, zwłaszcza że ludzie wskutek wojennego niedożywienia i udręk tych czasów są bardzo wycieńczeni. Nigdy chyba nie stanęły w świadomości ludzi tak przejmująco i wyraźnie słowa Zbawiciela: A proście, by uciekanie wasze nie było w zimie..." - zapisuje ksiądz Peikert 22 stycznia.

Wśród tych, którzy w styczniu 1945 roku musieli pieszo opuścić Festung Breslau, znajdowali się również więźniowie wrocławskich filii obozu koncentracyjnego Gross-Rosen. Wyszli z miasta 23 i 25 stycznia i kierowali się w stronę dzisiejszej Rogoźnicy, gdzie mieścił się obóz macierzysty. Liczby ofiar marszu śmierci nie ustalono.

Sąd jedzie

Równolegle z ewakuacją ludności cywilnej rozpoczęto ewakuację instytucji. Henryk Onderka, więzień obozu Burgweide (Sołtysowice), był świadkiem wywozu chorych ze szpitala na Praczach Odrzańskich. Dzieci załadowano do nieogrzewanych wagonów towarowych. Wyły z bólu i zimna. Pociąg nie miał parowozu i transport nie ruszył. Nie ma informacji, co się z dziećmi stało.

W poniedziałek 22 stycznia przeniesiono do Drezna Uniwersytet Wrocławski. Opustoszały też sądy, muzea, nowy gmach rejencyjny przy Lessingplatz (urząd wojewódzki, pl. Powstańców Warszawy) i wielki Urząd Zatrudnienia przy Am Oderkronwerk (Archiwum Państwowe, ul. Pomorska). Wyjechali lekarze kliniki i większość profesorów.

Rozkaz ewakuacji dostało także duchowieństwo, ewangelickie i katolickie. Już 21 stycznia miasto opuścił ksiądz kardynał Adolf Bertram, metropolita wrocławski. Miał 86 lat i pół roku życia przed sobą. Wyjechał wraz ze swoimi domownikami do zamku Johannesberg (Janowa Góra) pod Jawornikiem. W Breslau zostali biskup pomocniczy Josef Ferche, kapituła katedralna i część urzędników kurii.

Ksiądz Peikert nie ukrywa, że ucieczka hierarchów wywarła druzgocące wrażenie na duchowieństwie prowincjonalnym i w klasztorach, które zostały niemal całkowicie pozbawione opieki duszpasterskiej.

"Cały kler parafialny był zdecydowany wytrwać na stanowiskach duszpasterskich w swoich kościołach i parafiach. Nieoczekiwanie wyszło zarządzenie nakazujące wszystkim księżom, z nielicznymi tylko wyjątkami, opuszczenie miasta. Co do liczby (tych, którym pozwolono zostać) miały być jeszcze prowadzone pertraktacje. Powodem tego zarządzenia, przyjmowanego jako złośliwość i mającego swe źródło w Gestapo, było z pewnością spostrzeżenie, że stosunkowo duża liczba ludności katolickiej, znajdując oparcie i otuchę w Kościele, przedkładała decyzję pozostania w mieście nad nędzę ewakuacji. Z pewnością zamierzano pomniejszyć wpływ Kościoła. W wyniku pertraktacji dopuszczono 20 księży, a w końcu 35 księży" - notuje ksiądz Buhcholz.

Do tego grona należał także ksiądz Walter Lassmann z parafii św. Józefa przy Ofenerstrasse (Krakowska). Musiał wprawdzie opuścić plebanię i przenieść się do piwnicy, ale władze zapewniały, że wszystko szybko się skończy. Maksymalnie dziesięć dni, walec sowiecki przetoczy się przez Breslau i pojedzie dalej, na zachód.

Ta ostatnia godzina

Miasto opustoszało. Nikt już nie odśnieżał ulic, nie wywoził śmieci, tramwaje jeździły coraz rzadziej, znikli policjanci, w sklepie dawano na kartki żywnościowe podwójne albo i potrójne porcje, bo przecież i tak "Iwan" wszystko weźmie - zapamiętał Ulrich Frodien. Zamykano kina i restauracje, w powietrzu unosił się zapach frontu i śmierci.

Mimo brutalnie prowadzonej ewakuacji w mieście pozostało około 200 tysięcy ludności cywilnej. Ludzie nie reagowali na groźby i propagandę, która roztaczała obrazy bolszewickich okrucieństw.

Każdą rodzinę, jak notuje ksiądz Peikert, odwiedzał delegat kierowników obwodowych grup partyjnych, uprzedzał, że nie otrzymają kart żywnościowych, i straszył, że bloki, w których mieszkają, zostaną wysadzone w powietrze. "Grożono nawet, o czym wiem z pewnego źródła, że nasze własne SS nie zawaha się wydać na hańbę nasze młode dziewczęta" - pisze 31 stycznia proboszcz parafii św. Maurycego.

Wiele osób nie wytrzymywało tej presji psychicznej. Mnożyły się samobójstwa. Między 23 stycznia a 10 lutego zgłoszono do Urzędu Stanu Cywilnego 49 samobójstw. "Widziałem wisielców, otrutych gazem, otrutych narkotykami, widziałem takich, którzy poprzecinali sobie tętnice albo poderżnęli gardło" - relacjonował doktor Stefan Kuczyński, wrocławski lekarz.

"Urzędnik policji z pewnego obwodu doniósł mi, że w jego rewirze naliczono w ostatnich 10 dniach 60 samobójstw. Także w mojej parafii przy Garvestrasse (dziś Kujawska) odnaleziono w mieszkaniach kilka rodzin zatrutych gazem, wśród nich ateistę, radcę szkolnego z gimnazjum Macieja" - wylicza 8 lutego ksiądz Peikert.

W twierdzy byli także jeńcy wojenni oraz cudzoziemscy robotnicy przymusowi, wśród nich Polacy. Ich sytuacja z dnia na dzień stawała się wręcz tragiczna. Zamknięci zostali w obozach, z których największy znajdował się w budynku szkoły przy dzisiejszej ul. Hauke-Bosaka. Trafiło tam ponad 10 tysięcy ludzi, w tym 2 tysiące Polaków.

"We wszystkich salach, na korytarzach i w łazienkach, w załamaniach pod schodami i w komórkach leżeli ludzie ciasno stłoczeni. Kobiety, mężczyźni, dzieci. Niemowlęta i starcy. Przygnębieni, zrozpaczeni skazańcy. Kilka razy w ciągu dnia na kilka zmian wyprowadzano kobiety i mężczyzn do pracy. Tych, którzy udawali się na plac Grunwaldzki (do budowy lotniska), żegnano jak idących na śmierć. Stale przecież o godzinie 20 rozpoczynało się bombardowanie. Z tej zmiany najwięcej ludzi nie wracało w ogóle lub wracało na rękach współtowarzyszy" - wspominała Irena Siwicka, która 23 stycznia 1945 roku przybyła do Wrocławia z kolumną więźniów z obozu Gross Wartenberg.

Część ewakuowanych mieszkańców Wrocławia próbowała wrócić do swoich domów. Pułkownik Ahlfen, dowódca Festung Breslau, wydał 6 lutego rozkaz, żeby patrole zatrzymywały osoby wracające bez zezwolenia i wyprowadzały poza obręb twierdzy. Następnego dnia podpisał zarządzenie, zgodnie z którym wszystkie kobiety z dziećmi oraz kobiety poniżej 40 lat winny opuścić Wrocław. Tych rozkazów już nie można było wykonać. W piątek 9 lutego pojawiły się na drzwiach lokali partyjnych wywieszki z napisami: "Dziś pociągi nie odjeżdżają". Trzeba było rozładować składy na Dworcu Świebodzkim, czekające na odjazd od 24 godzin.

W nocy z 15 na 16 lutego 1945 roku rosyjskie wojska zamknęły wokół miasta pierścień oblężenia.

### Filipiuk

1. 5 filarów

- neuroplastyczność, mózg się dostosowuje

pętla nawyków impuls zwyczaj nagroda

żeby nie wracac metoda wskaznika
widzenie centralne, poszerzyc pole widzenia
wewnetrzny lektor, wylaczyc
usunać multitasking koncentracja uwagi

filar 4 prawa pamieci (w sumie 7 jeden to wizualność), nie wszystko zapamietujemy tak samo myślenie jest wizualne
filar 5 efektywne zarzadzania informacjami
technika tropienia, w zadanym czasie mamy znalezc konkretna informacje

### z 7

Tymczasem Wrocław stał się ważnym elementem nie tylko ideologicznego frontu walki o utrzymanie iluzji sensu walki i perspektywy zwycięstwa, ale również - niestety! - rywalizacji pomiędzy dwoma potężnymi sowieckim marszałkami, którzy jak samowładni książęta, gnając swe potężne Fronty, ścigali się, kto pierwszy dotrze do Berlina. Znajdujący się bardziej na północy 1. Front Białoruski marszałka Żukowa miał z pozoru lepszą pozycję, ale na jego drodze był Poznań, który nie dał się wziąć z marszu i niesłychanie trudny do pokonania Wał Pomorski. Marszałek Koniew, dowódca 1. Frontu Ukraińskiego miał podobny problem i był nim właśnie Wrocław. Z perspektywy nacierającej Armii Czerwonej Wrocław wyglądał na centralny, najważniejszy punkt rubieży odrzańskiej. Jak pisze: "Nie miałem wątpliwości, że dopóki nie zamkniemy pierścienia wokół Wrocławia, trzy nasze armie będą tu związane, utworzywszy łuk prawie 200-kilometrowej długości. Pomyślne rozwiązanie tego zadania z miejsca pozwoliłoby 5. armii gwardii i 21. armii wyjść na wysokość prawego skrzydła Frontu. A gdyby udało się nie tylko okrążyć, ale i szybko zdobyć Wrocław, całą 6. armię można by było wyprowadzić do odwodu Frontu i później wykorzystać ją w zależności od sytuacji".

Taka było właśnie znaczenie walki o Wrocław w chłodnej kalkulacji sztabu Frontu. Samo zamknięcie miasta w ciasnym okrążeniu warte będzie dwie elitarne armie, które uwolnione znad Odry będzie można pchnąć prosto na Berlin. Natomiast jego ewentualne zdobycie zwolni już tylko jedną armię trzeciego sortu, która i tak nie jest w tej chwili do niczego potrzebna. Wygląda na to, że w tej chwili Wrocław, choć skazany na obronę za wszelką cenę, nie był jeszcze skazany na zdobywanie za wszelką cenę.

### schrony

Schrony, a właściwie ukrycia w piwnicach zaczęto budować od 1932 roku. Od 1935 zaczęto budować schrony i ukrycia wolnostojące, i wtedy też zaczął na dobre funkcjonować Luftschutz (bo tak miedzy Bogiem a prawdą, to z wojskiem nie ma to wiele wspólnego, Luftschutz był raczej odpowiednikiem Obrony Cywilnej) i zaczęły się pojawiać strzałki. W tym samym czasie, we Wrocławiu ciągle działała struktura twierdzy powołanej 14.06.1910. Twierdzę wąsaty kapral zlikwidować w sierpniu 1938. Po tej dacie następuje apogeum budowy obiektów schronowych, trwające w latach 1940 - 1943. W 1943 roku, po Dreźnie, zaczęła się kolejna fala przysposabiania piwnic na ukrycia. I malowania nowy strzałek, co trwało już do końca. (więc część jest z okresu walk, ale wbrew pozorom niewielka) W 1944 roku, Wrocław znów zostaje twierdzą, ale co innego LS, a co innego wojsko ;) Te schrony które jeszcze wtedy budowano, to nie są obiekty forteczne w ścisłym znaczeniu

### Volksdeutschów

https://www.facebook.com/groups/837847453218455/permalink/1101063613563503

Volksdeutschów dzielono na cztery kategorie:

📍 Kategoria 1 – Volksdeutscher – osoby narodowości niemieckiej, aktywne politycznie, działające na rzecz III Rzeszy w okresie międzywojennym.

📍 Kategoria 2 – Deutschstämmige – osoby przyznające się do narodowości niemieckiej, posługujące się na co dzień językiem niemieckim, kultywujące kulturę niemiecką, zachowujące się biernie.

📍 Kategoria 3 – Eingedeutschte – osoby autochtoniczne, uważane przez Niemców za częściowo spolonizowane (Górnoślązacy, Kaszubi, Mazurzy) oraz Polacy niemieckiego pochodzenia (osoby pozostające w związkach małżeńskich z Niemcami).

📍 Kategoria 4 – Rückgedeutschte – osoby pochodzenia niemieckiego, które się spolonizowały i czynnie współpracowały w okresie międzywojennym z władzami polskimi, bądź aktywnie działały w polskich organizacjach społeczno-politycznych.

📍 Zaliczeni do I i II grupy otrzymywali automatycznie obywatelstwo Rzeszy, zaliczeni do III grupy otrzymywali to obywatelstwo na 10 lat, zaś wpisani do IV grupy otrzymywali obywatelstwo na zasadzie wyjątku.

📍 Odmowa wypełnienia ankiety, na podstawie której urzędnik decydował o przyznaniu kategorii, mogła zakończyć się wysłaniem całej rodziny do obozu koncentracyjnego lub przesiedleńczego.

📍 W zależności od otrzymanej grupy otrzymywało się dowody osobiste (Ausweis) o różnych kolorach: grupa I i II niebieskie, III zielona, a IV czerwone.

====

[Hitlerowski tatuaż pod pachą. Zagadki powojennego Walimia](https://kobieta.onet.pl/wiadomosci/hitlerowski-tatuaz-pod-pacha-zagadki-powojennego-walimia/v30qg9c)